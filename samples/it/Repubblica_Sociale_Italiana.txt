La Repubblica Sociale Italiana, fondata il 23 settembre 1943 col nome di Stato Nazionale Repubblicano e comunemente detta Repubblica di Salò, fu uno Stato fantoccio dell'Europa centro-meridionale fondato da Benito Mussolini nel 1943 dopo che il Regno d'Italia aveva, l'8 settembre di quell'anno, concluso un armistizio con le forze anglo-americane.

Venne riconosciuta soltanto dal Terzo Reich - che eserciterà, su di essa, una sorta di invadente protettorato de facto -, dall'Impero Giapponese, e dalla maggioranza degli altri Stati componenti l'Asse Roma-Berlino-Tokyo: la Slovacchia, l'Ungheria, la Croazia, la Bulgaria e il Manciukuò . Fondamenti ideologico-giuridico-economici della Repubblica Sociale Italiana saranno il fascismo, il socialismo nazionale, il repubblicanesimo, la socializzazione, la cogestione, il corporativismo e l'antisemitismo.

La Repubblica Sociale Italiana non sopravviverà alla seconda guerra mondiale e finirà, simbolicamente, con l'esposizione del cadavere del suo capo e di altri dirigenti del Partito Fascista Repubblicano nel piazzale Loreto di Milano, alla fine di aprile del 1945.

La Repubblica Sociale Italiana, proclamata il 23 settembre 1943, inizialmente estesa fino ai confini settentrionali della Campania, si ritirò sempre più a nord, in concomitanza con l'avanzata degli eserciti angloamericani, ma non comprese mai le province di Trento, Bolzano, Belluno, Udine, Gorizia, Trieste, Pola, Fiume e Lubiana, che furono amministrate direttamente dai tedeschi, anche se non annesse formalmente al Terzo Reich.

Gli antefatti

Durante la Seconda Guerra Mondiale, l'Italia andava inesorabilmente incontro a una schiacciante sconfitta militare, mentre per sostenere lo sforzo bellico il Paese andava sempre più impoverendosi. In calo di consenso e in pieno dramma, furono a molti livelli cercate soluzioni per uscire dalla crisi.

Il 25 luglio 1943 il Gran Consiglio del Fascismo, organismo costituzionale e direttorio politico del PNF, con l'Ordine del giorno Grandi aveva invitato Mussolini

Nell'approvazione dell'ordine del giorno c'era stato il voto, se non decisivo almeno assai significativo, di Galeazzo Ciano, ex-Ministro degli Esteri e genero del Duce, e di Dino Grandi, importante politico e diplomatico che aveva rappresentato nel mondo il prestigio dell'Italia fascista.

Nel pomeriggio dello stesso 25 luglio Mussolini era stato ricevuto dal Re nella sua residenza di Villa Savoia. Dopo un breve colloquio, che si era concluso con la richiesta delle dimissioni da Capo del Governo, Mussolini fu arrestato e condotto, con un'ambulanza della Croce Rossa, presso la caserma della Legione Allievi Carabinieri di via Legnano, a Roma-Prati, ove restò recluso per tre notti prima di essere trasferito altrove.

Non presso la sua residenza di Rocca delle Caminate, come egli sperava, ma dal 28 luglio fu imbarcato a Gaeta sulla corvetta Persefone e trasferito prima a Ventotene e poi sull'isola di Ponza, e dal 7 agosto, con la corvetta Pantera, sull'isola della Maddalena e infine dal 28 agosto ai piedi del Gran Sasso per poi salire il 3 settembre a Campo Imperatore dove restò, controllato da 250 carabinieri e guardie di Pubblica Sicurezza, sino alla sua liberazione da parte di un reparto di paracadutisti tedeschi.

Al posto di Mussolini il Re aveva nominato Pietro Badoglio il quale subito aveva sedato l'euforia popolare sorta alla notizia della caduta del capo del fascismo e spente le speranze di pace, con il famoso radiofonico caratterizzato dall'impegno: "La guerra continua".

Dopo lunghe trattative, l'8 settembre si giunse alla proclamazione dell'armistizio di Cassibile con gli Alleati (già firmato il 3 settembre). Ne seguì un generale sbandamento, durante il quale la famiglia reale fuggì da Roma insieme a Badoglio, rifugiandosi a Brindisi. Le autorità e i dirigenti dello stato, compresi gli stati maggiori delle forze armate, si smembrarono, scomparvero, si resero irreperibili, mentre le truppe tedesche prendevano il controllo del paese (operazione Achse).

La penisola restava divisa in due, occupata dalle forze alleate al sud e dalle forze tedesche al centro nord, con Roma, tenuta dai tedeschi sino alla liberazione il 4 giugno 1944.

Dal Gran Sasso al lago di Garda, passando per la Germania
La liberazione di Mussolini era stata minuziosamente organizzata dai tedeschi, per diretto ordine di Hitler, e venne realizzata il 12 settembre da truppe scelte guidate da Kurt Student, Harald Otto Mors e dal maggiore Otto Skorzeny, che dopo aver preso possesso dei luoghi e liberato il prigioniero, lo condusse a Monaco di Baviera; qui il deposto dittatore discusse della situazione del nord Italia diverse volte con Hitler, accettando le imposizioni di quest'ultimo riguardo alla creazione di un governo fascista al nord. Mussolini in seguito si mise subito al lavoro per riorganizzare il partito fascista, che nel frattempo s'era dissolto sotto il peso degli avvenimenti, e la MVSN.

Rimessa mano al programma dei Fasci italiani di combattimento del 1919, enfatizzandone alcuni contenuti affini a quelli dei movimenti repubblicano e socialista, il 17 settembre Mussolini proclamò attraverso Radio Monaco (un'emittente captata in buona parte dell'Italia settentrionale) la prossima costituzione del nuovo stato fascista. Questa sarebbe stata formalizzata il giorno 23 ed il 27 il neonato governo si insediò a Salò, sul Lago di Garda.

Qui ebbero sede il ministero degli esteri, il ministero della cultura popolare, la direzione generale della Pubblica Sicurezza e l'Agenzia di stampa Stefani. Gli altri uffici governativi furono distribuiti fra le località delle vicinanze.

Il circondario non era solo di grande bellezza paesaggistica, ma era anche strategicamente assai importante: oltre alla vicinanza con le fabbriche d'armi (ad esempio a Gardone Val Trompia, ove avevano sede la Beretta e altre fabbriche minori) e con le industrie siderurgiche (che continuarono a produrre per i nazi-fascisti), vantava prossimità a Milano tanto quanta ne aveva per la frontiera tedesca ed oltre ad essere riparato dall'arco alpino risultava equidistante dalla Francia e dall'Adriatico. Era nel cuore dell'ultima parte dell'Italia ancora in grado di svolgere la produzione e dunque capace di creare merci da poter vendere, ancorché sottoprezzo e soltanto alla Germania.

Il governo della RSI

La Repubblica Sociale Italiana ebbe un governo de facto, ovvero un esecutivo che operava in mancanza di una Costituzione (che pur essendo stata redatta non venne mai discussa e approvata): tale organo, pur sembrando possedere tutte le prerogative essenziali per essere considerato sovrano dalla popolazione: potere legislativo, autorità sul territorio, esclusività della moneta e disponibilità di forze armate, furono esercitate - appunto - de facto ma non de jure.

Benito Mussolini fu - sia pure mai proclamato - capo della Repubblica (così il Manifesto di Verona definiva la figura del capo dello Stato), capo del Governo e ministro degli Esteri. Il Partito Fascista Repubblicano (PFR) fu retto da Alessandro Pavolini.

Erede di ciò che rimaneva al nord della MVSN, dell'Arma dei Carabinieri e della Polizia dell'Africa Italiana, fu creata la Guardia Nazionale Repubblicana (GNR) con compiti di polizia giudiziaria e di polizia militare e posta sotto il comando di Renato Ricci.

Il 13 ottobre 1943 fu annunciata l'imminente convocazione di un'Assemblea Costituente che avrebbe dovuto redigere una Carta costituzionale nella quale la sovranità sarebbe stata attribuita al popolo. Dopo la prima assemblea nazionale del PFR, svoltasi a Verona il 14 novembre 1943, questo annuncio fu annullato da Mussolini avendo deciso di convocare detta Assemblea Costituente a guerra conclusa.

Le sedi delle istituzioni della RSI

* Salò:
** Ministero degli esteri
** Ministero della Cultura Popolare (MINCULPOP)
** Sede della Legione Autonoma Mobile Ettore Muti e della Xª Flottiglia MAS
** Postazioni telefoniche per i corrispondenti giornalistici e radio
** Agenzia Stampa "Stefani"
** Sede del Comando della Guardia Nazionale Repubblicana
** Comando della Polizia Repubblicana
** Brigate Nere
** Casa del Fascio
* Gargnano:
** Consiglio dei Ministri
** Villa Feltrinelli - Residenza di Mussolini
** Sede della guardia personale del Duce e del Comando tedesco
* Toscolano Maderno:
** Ministero degli interni
** Commando della Brigate Nere
** Ambasciata della tedesca
** Accampamento militare con pista d'atterraggio
* Gardone Riviera
** Ambasciata giapponese
** Uffici tedeschi e sede giornalistica nazista.
* San Felice del Benaco
** Sede dei Fasci all'estero
* Soiano del Lago:
** Ministero della Difesa nazionale
* Cremona
** Uffici del ministero della Difesa nazionale
** Ministero della Giustizia
* Milano:
** Quartier Generale del Duce
* Brescia:
** Ministero delle Finanze
** Ministero della Giustizia
* Bergamo
** Ministero dell'Economia corporativa
* Verona
** Ministero delle Comunicazioni
* Padova
** Ministero dell'Educazione nazionale
** Ministero dell'Economia corporativa (poi trasferito)
* Venezia
** Ministero dei Lavori Pubblici
** Camera dei Fasci e delle Corporazioni
** EIAR
* Treviso
** Ministero dell'Agricoltura (poi trasferito)
* Ponte di Brenta
** Ministero dell'Economia corporativa (poi trasferito)
* San Pellegrino Terme
** Ministero dell'Agricoltura
* Iseo
** Aeronautica Nazionale Repubblicana
* Vicenza
** Marina Repubblicana
*Aprica:
** Comitato Centrale della Croce Rossa Italiana della R.S.I.
* Asolo e Monza
** Uffici della Guerra
* Crocetta del Montello:
**Corte dei Conti

Lo stato occulto

La RSI fu in realtà un ente del tutto dipendente dal Terzo Reich nella sua costituzione e durante la sua sopravvivenza, e lo sarebbe stato anche nei suoi destini.

Voluto dal Terzo Reich come apparato per amministrare i territori occupati del Nord e Centro Italia, lo stato della RSI era in realtà una struttura burocratica dotata di scarso potere autonomo effettivo. Il vero governo si nascondeva fra le sue pieghe, nella forma di quei meccanismi di cui la Germania lo aveva sin dall'origine dotato per non rischiare di perderne il controllo a somiglianza di quanto aveva già fatto negli altri stati europei occupati dalla truppe tedesche nei primi anni di guerra.

L'intero apparato della Repubblica di Salò era infatti pesantemente controllato dai militari tedeschi, nel timore di un "tradimento" da parte degli italiani, dopo quello che a loro parere era stato consumato con l'armistizio dell'8 settembre; alla Repubblica Sociale fu permesso di avere un esercito composto esclusivamente da reclute addestrate in Germania. Il volontariato fascista e la militarizzazione di organizzazioni esistenti dotarono la RSI di forze armate non numericamente insignificanti (circa 600 mila persone sotto le armi), ma queste furono impiegate, a volte anche contro il loro desiderio, soprattutto in operazioni di repressione, sterminio e rappresaglia contro i partigiani e le popolazioni accusate di offrire loro supporto.

Unità della X Mas parteciparono comunque ai combattimenti contro gli Alleati ad Anzio, in Toscana e più tardi sul Senio, e le divisioni alpine addestrate in Germania si batterono sul fronte toscano, mentre qualche minimo contributo alle operazioni militari contro gli Alleati si registrò anche da parte della Marina Nazionale Repubblicana e dell'Aeronautica Nazionale Repubblicana. L'apporto della RSI alle operazioni rivolte direttamente contro le forze degli Alleati rimase comunque marginale se non puramente simbolico.

L'integrità territoriale della RSI non fu rispettata dai tedeschi. Il 10 settembre del 1943, Hitler concesse ai Gauleiter del Tirolo e della Carinzia di annettersi molte zone del Triveneto mascherando il tutto dietro la "facciata" di due zone di Operazioni delle Prealpi (province di Trento, Bolzano e Belluno) e del Litorale Adriatico (province di Udine, Gorizia, Trieste, Pola, Fiume, Lubiana). Questo era dettato dal desiderio di riappropriarsi dei territori storicamente legati all'impero Asburgico, e Hitler decise che i commissari civili in queste zone avrebbero risposto direttamente a lui. Vennero allo scopo nominati dei commissari che secondo Hitler "riceveranno da me le indicazioni fondamentali per la loro attività"

Il 1º ottobre il Gauleiter della Carinzia prendeva per decreto con valore retroattivo al 29 settembre il controllo militare e civile.

Durante l'occupazione nazista numerose opere d'arte, quali dipinti e sculture, vennero trafugate dalle loro sedi italiane e trasferite in Germania: a tale scopo Hermann Goering istituì un apposito corpo militare nazista chiamato Kunstschutz (protezione artistica)

La persecuzione degli ebrei
La situazione degli ebrei italiani, già resa difficile e precaria dalle leggi razziali fasciste, subì un ulteriore peggioramento con la Repubblica Sociale. Il Manifesto di Verona stabilì all'articolo 7: «Gli appartenenti alla razza ebraica sono stranieri. Durante questa guerra appartengono a nazionalità nemica».

L'instaurazione della Repubblica Sociale Italiana sotto diretta tutela della Germania fu l'inizio della caccia all'ebreo anche in territorio italiano, cui contribuirono attivamente gli apparati della Repubblica Sociale. Secondo Liliana Picciotto Fargion, risulta che del totale degli ebrei italiani deportati, il 35,49% venne catturato da funzionari o militari italiani della Repubblica Sociale Italiana, il 4,44% da tedeschi ed italiani insieme e il 35,49% solo da tedeschi (il dato è ignoto per il 32,99% degli arrestati).

Fra le retate completamente organizzate ed eseguite da italiani della RSI assume particolare rilievo il rastrellamento di Venezia del 5-6 dicembre 1943: 150 ebrei furono arrestati in una sola notte. La stessa triste vicenda del rastrellamento e della deportazione degli ebrei romani (effettuata dai tedeschi sotto il comando di Herbert Kappler) vide l'attiva collaborazione delle autorità della Repubblica Sociale Italiana, in primis nella persona del capo dell'Ufficio Razza presso la Questura di Roma, Gennaro Cappa.

Fu il il segretario di stato Giovanni Preziosi ad insistere perché venisse approvata una legge della R.S.I. contro gli ebrei. Preziosi era convinto che ovunque massoni e antifascisti complottassero contro il regime; nei primi anni del fascismo viene fatto allontanare per le sue tendenze "deliranti", ma piace molto ad Alfred Rosenberg, teorico del nazismo. Così Mussolini, per volontà dei tedeschi, gli conferisce una carica all'interno della Repubblica (aprile 1944)): l'Ispettorato della Razza. Ma Alessandro Pavolini propone una legge di assai difficile applicazione:
"sono da considerarsi perseguibili tutti coloro che non riescano a dimostrare, mediante specifici documenti, di avere una discendenza ariana pura a partire dal 1800". L'evidente difficoltà di documentare in questo modo la propria discendenza avrebbe creato seri problemi agli stessi membri del governo, oltre che a tutte quelle persone che non possedevano documenti sufficienti; tuttavia Mussolini la approva, seppur modificandola in qualche suo punto. Il ministro dell'Interno Guido Buffarini-Guidi dispone la pubblicazione della legge su un giornale due giorni prima della sua approvazione. Decide, poi, di far costruire campi di concentramento in Italia, tra i quali quelli presso la Risiera di San Sabba (Trieste), Fossoli e Novara.

Non di meno, il sistema concentrazionario italiano si dimostrò tragicamente efficiente. Quasi trecento ebrei trovano la morte tra le mura dei Lager costruiti sulla penisola, e a quasi tutte le famiglie dei deportati furono confiscati i beni.

Finanze e moneta

Ministro delle finanze del nuovo governo fascista fu nominato il professor Domenico Pellegrini Giampietro, insegnante di diritto costituzionale presso l'Ateneo di Napoli. Suo compito principale, per l'intera durata del suo incarico, sarebbe stato quello di difendere le casse del nuovo stato dalle pretese tedesche e trovare una soluzione per la situazione che il comportamento delle truppe naziste d'occupazione aveva creato.

Armi alla mano, le SS di Herbert Kappler avevano rapinato a Roma le riserve della Banca d'Italia il 16 ottobre 1943, facendo un bottino di circa tre miliardi di lire (due miliardi in oro e un miliardo in valuta pregiata). Il tutto era stato trasferito a Milano. A questa somma si dovevano sommare molti altri milioni, prelevati dalle altre banche pubbliche e private. L'economia rischiava un disastro per motivi legati all'inflazione, a causa della moneta d'occupazione, una sorta di carta straccia denominata Reichskredit Kassenscheine, controparte delle Am-Lire. A queste manovre si aggiunsero le pretese tedesche di ottenere che la nuova repubblica "pagasse" la guerra che la Germania conduceva in sua vece da quando era stato firmato l'Armistizio. Fin dai primi giorni dopo la sua costituzione, il governo della RSI si preoccupò di riprendere saldamente il controllo dell'economia, per salvaguardare il potere d'acquisto della moneta ed evitare fenomeni inflazionistici.

Il ministro delle Finanze Domenico Pellegrini Giampietro appena insediato dovette occuparsi di un serio problema. I tedeschi, nei giorni immediatamente successivi all'8 settembre, avevano messo in circolazione dei marchi di occupazione. Ciò avrebbe potuto innescare dei processi inflattivi, per cui il problema andava rapidamente risolto:
il 25 ottobre 1943 viene stipulato l'accordo monetario tra Germania e RSI, in forza del quale i marchi di occupazione non avevano più valore e pertanto vennero ritirati.

Il 2 aprile 1944 il Comune di Milano, guidato dal podestà Piero Parini, per risanare le esauste casse comunali, lanciò una sottoscrizione per un prestito pubblico denominata “Città di Milano” ma, ancora oggi, ricordato in Milano come “prestito Parini”. La somma stabilita di 1 miliardo di lire fu rapidamente coperta con il concorso popolare e il Comune di Milano incassò 1.056.000.000 lire.

Le spese complessive della Repubblica Sociale, come dichiarato dallo stesso Pellegrini nell'articolo L'Oro di Salò si possono suddividere come segue:

Come si può vedere, a causa delle ingentissime spese di guerra (contributi pagati all'esercito germanico e spese per le riparazioni dei danni causati dai bombardamenti indiscriminati sulle città) il bilancio (il conto economico) si chiuse con un passivo di circa 300 miliardi di lire compensato da operazioni finanziarie straordinarie che portarono a chiudere il risultato del 1944 con un leggero avanzo di 20,9 miliardi di lire. Nella Repubblica Sociale la direzione delle cose militari era di competenza dell'alto comando tedesco, meno vincolata era l'amministrazione civile essendo formalmente sotto il controllo di Mussolini. Invece, nel regno del sud, tutti i provvedimenti dovevano essere approvato dal governatore militare alleato. Ad esempio la legge sulla socializzazione delle imprese non fu gradita all'alto comando tedesco. D'altra parte anche in campo militare si sono dati casi in cui i militari della RSI non erano poi totalmente sottomessi ai comandi germanici.

L'armata "Liguria", ad esempio, che comprendeva, oltre alle quattro divisioni della RSI (Monterosa, Littorio, San Marco, Italia) anche divisioni tedesche, era sotto il comando del generale Rodolfo Graziani, e un settore della linea Gotica occidentale (fronte della Garfagnana) era retto esclusivamente da truppe italiane comandate dal generale Mario Carloni.

La socializzazione dell'economia

Già nel Manifesto di Verona (il cui testo fu elaborato da Angelo Tarchi, Alessandro Pavolini, Nicola Bombacci, l'avv. Manlio Sargenti, sotto la supervisione di Benito Mussolini) erano presenti riferimenti d'ispirazione socialista alla gestione statale delle aziende di rilevanza bellica ed alla ripartizione degli utili fra gli azionisti e i lavoratori. Questi accenni alla socializzazione avevano scatenato le proteste di qualcuno, preoccupato che vi si nascondessero tendenze di tipo collettivistico.

Mussolini, che al congresso era tra quelli che avevano espresso la loro perplessità, era consapevole della portata che poteva avere la socializzazione delle attività economiche, con l'introduzione del lavoro nella gestione dell'impresa, limitando così il potere del capitale, e sperava di riportare il proletariato industriale fra i sostenitori attivi del fascismo.

Inoltre, da una parte sarebbe stata una sapida vendetta nei confronti della borghesia, alla quale aveva lasciato una cospicua libertà di manovra durante il Ventennio trascorso dalla sua ascesa al potere, e dalla quale si sentiva tradito e vilipeso; dall'altra poteva essere anche una rivalsa nei confronti dei tedeschi e della loro economia di rapina, basata sulla requisizione delle materie prime quanto dei prodotti finiti. Non mancava, in questo programma, una componente nostalgica, un desiderio di ritorno al fascismo "delle origini", antiborghese ed antimoderno, ed alle sue teorie sulle società organiche e sulla collaborazione fra capitale e lavoro - teorie, queste, presenti anche in molti movimenti stranieri affini al fascismo.

La manovra per applicare la socializzazione ebbe il suo punto di partenza nel decreto di nomina dell'ingegner Angelo Tarchi a ministro dell' economia corporativa. Tarchi avrebbe voluto i suoi uffici a Milano, come li aveva il generale Leyers (sovrintendente della produzione industriale italiana per conto del ministero degli armamenti del Reich), avrebbe ambito a che il suo ministero si trovasse nel cuore di quel sistema industriale che era il principale bersaglio della socializzazione. Fu invece mandato a Bergamo.

Per l'11 gennaio 1944 il programma sintetico della socializzazione era pronto. Seguirono altri documenti, il più importante dei quali fu un decreto approvato il 12 febbraio 1944, in quarantacinque articoli, che definì con maggiore precisione la desiderata nuova forma dell'economia di Salò, nella quale sarebbero stati fondamentali i seguenti istituti:
* possibilità, per le aziende che estraevano materie prime, producevano energia o che erano impegnate in altri settori importanti per l'indipendenza dello stato, di essere acquisite alla proprietà di quest'ultimo;
* consigli di gestione che deliberassero sull'organizzazione della produzione e la ripartizione degli utili;
* consigli di amministrazione formati da rappresentanti degli azionisti e dei lavoratori;
* responsabilità personale dei dirigenti d'impresa di fronte allo stato;
* nuove regole sulle nomine dei sindacalisti, dei commissari governativi e sui compiti di un nuovo ente pubblico, l'Istituto di gestione finanziamento.

Le reazioni al decreto furono quelle che chiunque avrebbe potuto prevedere: gli industriali italiani erano naturalmente, fisiologicamente ostili a una riforma così vasta e così drastica che avrebbe sensibilmente ridotto il loro enorme potere - ma non lo diedero a vedere ed a parole sostennero invece l'utilità del programma. Le autorità tedesche, civili e militari, videro nella riforma un possibile intralcio alle loro requisizioni (il mutamento di assetto poteva provocare riduzioni nelle quantità prodotte) e protestarono ufficialmente, riservandosi la facoltà di impedire l'applicazione del decreto.

La risposta più sincera, ed anche più forte, provenne dal mondo del lavoro: dal 1º marzo gli operai (compresi, al gran completo, quelli della Fiat) entrarono in sciopero. Le ragioni della protesta erano molte - gli scarsi salari, le pessime condizioni di vita, l'umiliazione di dover lavorare sotto la minaccia delle armi tedesche - ma lo sciopero fu anche una reazione a quel programma di socializzazione che gli operai, tra i quali vi erano molti agenti di indottrinamento del PCI che tentavano di preparare il campo per quello che sarebbe stato il dopoguerra. Lo sciopero si esaurì da sé nel giro di una settimana, senza ritorsioni da parte dei tedeschi, anche se Hitler, per rappresaglia, avrebbe voluto far deportare in Germania il 20% degli operai.

Una settimana di produzione industriale ridotta agli sgoccioli rese gli occupanti ancora più ostili al progetto di Mussolini e la socializzazione, rifiutata dai lavoratori quanto dai capitalisti, finì per essere applicata solo da poche aziende di nessuna importanza per la produzione bellica.

Per ironia della sorte la realizzazione integrale della socializzazione era prevista per il 25 aprile 1945: il primo atto politico del CLNAI dopo la liberazione fu l' abrogazione del decreto legge sulla socializzazione.

Forze armate

Esercito Nazionale Repubblicano
Secondo rilevamenti dell'Ufficio Storico dello Stato Maggiore dell'Esercito Italiano nel periodo 1943-1945 l'Esercito della Repubblica Sociale contò 558.000 effettivi

I caduti in Italia di questo esercito furono I prigionieri di guerra vennero inviati principalmente nel campo di concentramento di Hereford, nel Texas.

Fondazione
Il proposito di «continuare la guerra» era sempre stato presente nella natura del nuovo regime fascista. Durante i colloqui svoltisi il 14 e 15 dicembre 1943 al Quartier Generale del Führer, Mussolini e Hitler concordarono la formazione di un nuovo esercito fascista: Hitler aveva intenzione, inizialmente, di far istituire un'armata di circa 10 o 15 divisioni, ma poi nella sua direttiva per l'attuazione del piano ne furono previste solo quattro.

Intanto Mussolini tornò in Italia e ad ottobre partecipò a un convegno, insieme al neo-nominato ministro della difesa maresciallo Rodolfo Graziani (capo di stato maggiore fu il generale Gastone Gambara), sulla ricostituzione dell'esercito: venne considerata realistica la prospettiva di arruolare ben 500.000 militari, con i quali armare 25 divisioni, delle quali 5 corazzate e 10 motorizzate. Il progetto, però, da subito apparve alquanto pretenzioso, poiché nemmeno un massiccio sostegno tedesco - tra l'altro difficile da ottenere in quel momento - avrebbe potuto portare ad un risultato numericamente così imponente.

I risultati, come prevedibile e previsto, furono notevolmente inferiori. Le trattative con i tedeschi portarono solo alla costituzione delle 4 divisioni originariamente previste dal piano di Hitler, più altri reparti minori destinati al supporto delle forze armate tedesche, specialmente di genieri e artiglieri.

Nell'aprile del 1944 gli arruolati (volontari e coscritti - erano anche state richiamate alcune classi di leva) erano circa 200.000; di questi, molti erano destinati ad altre mansioni: lavoratori nelle industrie della Germania soprattutto, e ausiliari per la FlaK (l'artiglieria contraerei tedesca). Alla fine dell'anno, anche grazie alla minaccia della pena di morte per i renitenti, vennero arruolati 250.000 soldati, di cui 50.000 ceduti alla Luftwaffe. Il personale dell'apparato territoriale, il cui compito principale era quello di assicurare l'arruolamento e i servizi logistici, passò da circa 29.000 unità al momento dell'istituzione a 47.000 a metà del 1944; dopo, a causa dell'avanzata alleata, la riduzione del numero di comandi militari regionali portò anche alla riduzione del personale, che finì per stabilizzarsi sulle 27.000 unità.

Vertici dell'organizzazione militare

Ai vertici dell'organizzazione militare della RSI stava il Ministero della Difesa Nazionale che, dal 6 gennaio 1944 si chiamò Ministero delle Forze Armate. Il ministro, che fu il maresciallo d'Italia Rodolfo Graziani, deteneva anche la carica di capo di stato maggiore generale.

Collaboravano col ministro un sottosegretario per l'Esercito, uno per la Marina e uno per l'Aeronautica. Esisteva, poi, un capo di stato maggiore per l'Esercito, uno per la Marina e uno per l'Aeronautica.

Organizzazione militare territoriale

Il territorio della RSI effettivamente controllato dal governo fu organizzato, fin dal settembre 1943, in Comandi Militari Regionali (CMR) e Comandi Militari Provinciali (CMP) I CMR furono:
* 200º Roma (al ripiegamento Bologna)
* 201º Firenze (al ripiegamento Mirandola)
* 202º Bologna
* 203º Padova
* 204º Trieste
* 205º Milano
* 206º Torino (dal 1 maggio 1944. Prima era Alessandria)
* 207º Perugia (al ripiegamento Gualtieri)
* 208º Macerata (al ripiegamento Lugo di Romagna)
* 209º Chieti - L'Aquila (al ripiegamento Carpi)
* 210º Alessandria (dal 1 maggio 1944. Prima era Genova)

Ogni C.M.R. constava di un Comando, un Quartier Generale con una Delegazione di Intendenza e una Compagnia (in alcuni casi un Battaglione) Regionale. Ogni Provincia ebbe un CMP con un proprio Quartier Generale, una compagnia (o un battaglione) provinciale e il distretto militare. Furono, infine, attivati (e rimasero attivi fino all'aprile 1945) tutti i servizi necessari: le Scuole Ufficiali, il Servizio Artiglieria, il Servizio Automobilistico, il Servizio Chimico, il Servizio di Commissariato, il Servizio Genio, il Servizio Sanitario, il Servizio Trasporti, il Servizio Veterinario.

Le 4 divisioni regolari o Grandi Unità
I volontari ed i coscritti (compresi i prigionieri italiani, pochi per la verità, che si offrirono di combattere per il nuovo regime) furono mandati in Germania per l'addestramento. Lì furono anche costituite effettivamente le divisioni: I Divisione bersaglieri Italia, II Divisione corazzata Littorio, III Divisione fanti di marina San Marco, IV Divisione alpini Monte Rosa.

Ognuna di queste divisioni avrebbe avuto un organico ricalcato su quello delle divisioni Jager tedesche: 2 reggimenti di fanteria (o di alpini) di tre battaglioni ciascuno ed un reggimento di artiglieria, più i reparti di supporto che comprendevano un'ulteriore forza di fanteria, reparti da ricognizione, compagnia di cannoni controcarro, comunicazioni, sanità, genieri etc, per un totale di circa 14.000 uomini.

La San Marco e la Monte Rosa furono le prime a tornare in Italia, pur con carenze di organico e specialmente di mezzi di trasporto e armi. La realtà italiana, il disprezzo della popolazione, le vicende della guerra portarono presto a diserzioni in massa che raggiunsero picchi del 10% nel settembre del 1944. Le altre due divisioni ebbero una vita più travagliata: per poco non vennero sciolte d'autorità dai tedeschi ed i loro soldati spediti come ausiliari nella FlaK. Tornarono in Italia nell'ottobre del 1944, anch'esse debilitate da gravissime carenze nell'organico quanto nei mezzi.

Impiego al fronte
La maggior parte delle azioni compiute da queste unità furono dirette contro il movimento partigiano: i comandanti tedeschi, poco inclini a fidarsi dei militari italiani dopo i fatti dell'8 settembre, preferivano evitare di coinvolgerle nei combattimenti del fronte, e si convinsero ad usarle solo nei momenti e nei settori più tranquilli della Linea Gotica.

Questo atteggiamento contribuì a deprimere ulteriormente il morale di quanti, soprattutto giovani coscritti, avevano risposto al bando Graziani mossi dal sincero desiderio di difendere il suolo patrio, vedendosi invece costretti alle meschine e crudeli azioni della controguerriglia perpetrate contro villaggi e popolazioni italiane.

Ad ogni buon conto, specialmente per il rilievo propagandistico che la cosa avrebbe potuto suscitare, Mussolini insisteva perché le divisioni della RSI fossero schierate di fronte agli alleati. Ottenne di più: la partecipazione ad una piccola controffensiva nel settore occidentale della Linea Gotica, con la quale i tedeschi speravano di poter riprendere Lucca e Livorno durante l'inverno. L'operazione, denominata Wintergewitter ("temporale d'inverno"), scattò alla mezzanotte del 25 dicembre, con l'obiettivo iniziale di occupare la valle del Serchio.

Nonostante le pretese della propaganda fascista, che voleva far passare l'operazione Wintergewitter come una sorta di controffensiva delle Ardenne italiana, la battaglia fu di proporzioni quantomeno limitate, sia per i risultati ottenuti (far ripiegare un gruppo di combattimento reggimentale statunitense) sia per le dimensioni dei reparti impegnati (tre battaglioni tedeschi e tre della RSI, più i supporti d'artiglieria). Entro il 31 dicembre il fronte si sarebbe nuovamente stabilizzato sulle posizioni di partenza, senza alcun mutamento strategico o tattico di rilievo.

Dislocazione delle truppe
I reparti dell'Esercito Repubblicano furono impiegati:

Ad ovest sulle Alpi contro i partigiani francesi e italiani.
#Divisione Littorio
#Divisione Alpina Monterosa con circa 10.000 uomini

Ad est fra Gemona e Cividale del Friuli contro i partigiani italiani e jugoslavi
#Reggimento Volontari Friulani Tagliamento dal 26 settembre 1943 (trasferita nel 1944 in Val Camonica, BS)
#Battaglione Bersaglieri Mussolini dall'ottobre 1943 fino al 27 aprile 1945.
#Cinque reggimenti di Milizia Difesa Territoriale per un totale di 10000 uomini.

A sud
#Divisione Alpina Monterosa con circa 8000 uomini sul fronte della Garfagnana (linea Gotica occidentale)
#Divisione San Marco sulla Garfagnana con il II Battaglione del 6º Reggimento
#Divisione San Marco sul fronte appenninico (Abetone) col III Battaglione del 5º Reggimento
#La Divisione Bersaglieri Italia diede il cambio alla Monterosa sul fronte della Garfagnana. Le operazioni su tale fronte erano comandate dal Generale Mario Carloni, comandante prima della Divisione Monterosa poi della Italia.

Le quattro divisione addestrate in Germania costituivano, insieme a due divisioni tedesche e a reparti minori, l'"Armata Liguria" sotto il comando del Maresciallo Graziani. La 29^ Divisione SS Italiane fu impiegata con due Btg contro gli anglo-americani a Nettuno nel marzo-aprile 1944.

Il Battaglione Bersaglieri Mameli combatté, con il tenente Dani, prima sul fronte adriatico (linea Gotica orientale) poi partecipò alla Battaglia di Lunigiana contro i Nisei che avevano sfondato il fronte tirrenico e tentavano di scendere in Lunigiana per tagliare la ritirata alle truppe della Garfagnana.

Quattro battaglioni di Bersaglieri volontari furono impiegati sul fronte francese e sul fronte appenninico. Il Gruppo Battaglioni d'Assalto Forlì combatté fino all'ultimo sul fronte del Senio, a fianco della 278^ Divisione tedesca.

La Divisione Decima (i reparti terrestri della X^ MAS) che arrivò a contare oltre 30000 uomini (6 battaglioni e 2 gruppi di artiglieria) fu presente col Battaglione Barbarigo sul fronte di Nettuno, sul fronte del Senio con 3 Btg e sul fronte orientale con altrettanti (Il Battaglione Fulmine bloccò l'avanzata dei partigiani jugoslavi a Selva di Tarnova, tenendo Gorizia). Inoltre il Battaglione Nuotatori Paracadutisti fu impiegato in missioni di sabotaggio oltre le linee.

Il Battaglione paracadutisti Nembo fu presente fin dall'11 febbraio 1944 a Nettuno insieme al Barbarigo. Il Battaglione paracadutisti Folgore combatté per la difesa di Roma. Successivamente, costituito in reggimento, fu impiegato sulle Alpi Occidentali.

Vi erano, infine, reparti che combattevano fuori dai confini: in Francia, Germania, Unione Sovietica, Balcani, Dodecaneso.

L'Aeronautica Nazionale Repubblicana

L'istituzione di un'aviazione per la nascente repubblica fascista si fa in genere risalire alla nomina del tenente colonnello Ernesto Botto a sottosegretario per l'aeronautica il 23 settembre 1943, durante la riunione del consiglio dei ministri della RSI.

Botto si insediò nel suo ufficio al ministero dell'aeronautica il 1º ottobre e si trovò di fronte una situazione assai ingarbugliata, le cui cause erano da ricercare nella mancanza di collegamenti e nelle iniziative tedesche: il comandante della Luftflotte 2, il Feldmaresciallo Wolfram von Richthofen, aveva già iniziato a radunare il personale della Regia Aeronautica da arruolare nella Luftwaffe. Il Feldmaresciallo Albert Kesselring, a sua volta, aveva nominato il tenente colonnello Tito Falconi "ispettore della caccia italiana", con il compito di rimettere la suddetta caccia in condizione di combattere. Per di più Richtofen aveva nominato un comandante per l'aviazione italiana nella persona del generale Müller.

Tra reciproche incomprensioni, distanze e differenze di vedute, la costituzione dell'Aeronautica Repubblicana dovette attendere l'autorizzazione personale di Hitler in novembre, dopo che le proteste ufficiali di Botto avevano risalito l'intera scala gerarchica tedesca. Nel gennaio del 1944 si iniziava così la formazione dei reparti: un gruppo per ogni specialità (caccia, su Macchi M.C.205 Veltro, aerosiluranti, su Savoia-Marchetti S.M.79 e trasporto) con una squadriglia complementare. Il tutto, per le operazioni, dipendeva dai comandi tedeschi. In aprile veniva formato un ulteriore gruppo di caccia, su Fiat G.55 Centauro.

Nel giugno dello stesso anno iniziò il passaggio ai velivoli tedeschi Messerschmitt Bf-109G-6, che avrebbero dovuto armare anche il nuovo 3º Gruppo. Questa espansione della caccia fu dovuta sia al crescente disimpegno della Luftwaffe dal settore meridionale, sia dai buoni risultati conseguiti inizialmente. Ma questi terminarono ben presto ed il tasso di perdite cominciò a farsi in breve tempo superiore al numero di abbattimenti ottenuto.

L'aeronautica della RSI, che comprese anche l'artiglieria contraerea e i paracadutisti era costituita da tre gruppi Caccia (che contrastarono per quanto possibile la superiorità dell'aviazione nemica) il gruppo aerosiluranti Faggioni (caduto col suo aereo durante la battaglia di Anzio) e due gruppi di aerotrasporti.

Il Gruppo Aerosiluranti Buscaglia Faggioni, comandato da Carlo Faggioni ottenne risultati ancora peggiori, subendo forti perdite mentre attaccava la flotta alleata che supportava la testa di ponte di Anzio. Nonostante le numerose navi colpite (secondo i bollettini ufficiali), la vita operativa del gruppo fu piuttosto avara di riconoscimenti: l'unico siluro messo a segno dopo tanto impegno, fu quello che danneggiò un piroscafo britannico, colpito a Nord di Bengasi, nel periodo in cui il reparto operava da basi ubicate in Grecia, e un piroscafo al largo di Rimini il 5 gennaio 1945. Da segnalare dopo la morte di Faggioni il raid, anch'esso senza risultati di sorta, che il gruppo fece contro la piazzaforte di Gibilterra, guidata dal nuovo comandante Marino Marini per procurare argomenti alla propaganda mussoliniana.

Quanto al gruppo dei trasporti (al quale se ne aggiunse un secondo), fu utilizzato dalla Luftwaffe sul fronte orientale e poi sciolto nell'estate del 1944.

Anche gli altri reparti, in sostanza, subirono la stessa sorte nello stesso momento: in quei mesi i rapporti fra i vertici militari della RSI e quelli tedeschi erano peggiorati notevolmente, anche a causa dei sempre minori risultati raggiunti dai reparti dell'Aeronautica Repubblicana, i cui mezzi e piloti subivano un eccessivo logorio. Von Richtofen, che doveva ridurre ulteriormente la presenza aerea tedesca in Italia, pensò di risolvere la questione sciogliendo i reparti della RSI e sostituendoli con una sorta di "legione aerea italiana" , strutturata secondo il modello del Fliegerkorps tedesco, il cui comandante sarebbe stato il generale di brigata aerea Tessari (che avrebbe così lasciato la carica di sottosegretario che ricopriva dopo l'esonero di Botto), affiancato da uno stato maggiore germanico che avrebbe permesso alla Luftwaffe di mantenere il suo controllo sulle attività di guerra aerea in Italia.

Le solite rivalità interne e incomprensioni fecero bloccare il piano, lasciando la RSI di fatto senza aviazione fino a settembre, quando si riuscì a rimettere in moto il processo. Da ottobre fino al gennaio del 1945, quando il 1º gruppo tornò dall'addestramento in Germania, il 2º fu l'unico reparto di caccia disponibile per contrastare l'azione degli Alleati. Ma l'arrivo della nuova unità mutò di poco la situazione complessiva, che vedeva la caccia della RSI subire perdite sempre maggiori.

Le ultime missioni di volo vennero svolte il 19 aprile, quando i due gruppi intercettarono dei bombardieri e dei ricognitori, probabilmente statunitensi: uno dei ricognitori venne abbattuto, a prezzo di un caccia; quanto allo scontro con i bombardieri, questo fu disastroso e gli aerei della RSI, colti di sorpresa dalla reazione della scorta, subirono cinque perdite senza ottenere alcun abbattimento. Nei giorni successivi, impossibilitati a compiere decolli per mancanza di carburante e sottoposti a continui attacchi da parte dei partigiani, i reparti distrussero il materiale di volo e si arresero.

La Marina di Guerra Nazionale Repubblicana
La formazione di una nuova marina fu un'operazione assai più lenta e difficoltosa rispetto alla pur travagliata vicenda della costituzione della altre due armi.

Il primo e più grosso problema che si poneva sulla via era quello di reperire i mezzi: il naviglio pesante e gran parte del naviglio leggero, in ottemperanza alle clausole armistiziali, si era messo in navigazione alla volta del Grand Harbour della Valletta per consegnarsi agli Alleati; i mezzi che erano stati abbandonati nei porti italiani avevano subito l'ormai usuale operazione di sabotaggio ad opera degli equipaggi, in modo che le truppe tedesche non se ne potessero impossessare.

Si schierarono con la nuova repubblica il comandante Grossi, che aveva autorità sui sottomarini della base di Betasom (Bordeaux) ed il principe Junio Valerio Borghese, comandante la Xª MAS. Il caso della Xª MAS sotto il comando di Borghese merita un discorso a parte, in quanto questi aveva preso accordi pressoché privati con gli alti comandi della Kriegsmarine e, pur appartenendo lui ed il suo reparto a quella che era stata la Regia Marina, non intesero divenire parte dell'organigramma della futura marina della RSI, mantenendosi a sicura distanza, almeno nella fase iniziale, dal coinvolgimento politico.

Il sottosegretario per la marina, capitano di fregata Ferruccio Ferrini, nominato il 26 ottobre, tentò subito di inglobare la "Decima" direttamente nella sua forza armata (come arma subordinata), ma con scarso successo e scatenando pericolosi incidenti che per poco non spinsero i "marò" del principe Borghese all'insurrezione armata contro il governo (questo fu peraltro uno dei motivi del successo e della popolarità della Flottiglia, che solo contando sull'immagine del comandante e sulla sua "indipendenza" politica, riuscì a raccogliere un numero impressionante di arruolamenti volontari e crebbe, allargandosi anche ad attività di terra, sino a divenire una sorta di esercito autonomo). Questi accadimenti, uniti alla scarsità del materiale navale rimasto in mano ai fascisti, portarono i comandi tedeschi ad arroccarsi su posizioni di diffidenza e di non collaborazione. La sostituzione di Ferrini con Giuseppe Sparzani (già capo di Stato Maggiore) dissolse le reticenze tedesche circa l'istituzione della nuova arma navale, che comunque sarebbe avvenuta alla condizione di mettere i reparti della marina della RSI alle dipendenze tedesche.

La marina di Salò, oltre ai Comandi di zona servizi della marina (che ne costituivano l'organizzazione territoriale), aveva previsto l'istituzione di Comandi navali per l'impiego delle unità militari: uno per le unità di superficie, uno per i sommergibili, e infine uno per le unità anti-sommergibile. L'ultimo fu l'unico effettivamente funzionante; i sommergibili per il secondo furono impiegati principalmente per trasportare spie e agenti oltre le linee alleate; il primo non venne mai istituito in quanto non vi sarebbero state navi da assegnargli. Le uniche navi che videro un limitato impiego furono due incrociatori che vennero usati come navi anti-aeree ormeggiate nel porto di Trieste.

Da ricordare che l'Italia, quando ormai le sorti del conflitto voltavano al peggio, decise di dotare la Regia Marina di due portaerei, l'Aquila e lo Sparviero, rimediando così ad una grave carenza strategica. Alla data dell'armistizio le due navi erano ancora in fase di costruzione nei cantieri di Muggiano (SP), quindi in territorio controllato dalle forze dell'Asse, furono ultimate ma non divennero mai operative a causa dell'evolversi degli eventi bellici. Per evitare che venisse affondata dai tedeschi all'ingresso del porto, bloccandolo, l'Aquila venne affondata dagli incursori della Regia Marina prima del termine delle ostilità.

La Guardia Nazionale Repubblicana

La Guardia Nazionale Repubblicana fu creata con il Decreto Legislativo del Duce nº 913 dell'8 dicembre 1943 - XXII E.F. "Istituzione della «Guardia Nazionale Repubblicana»", pubblicato sulla Gazzetta Ufficiale d'Italia nº 131 del 5 giugno 1944.

Con il successivo Decreto del Duce nº 921 del 18 dicembre 1943 - XXII E.F. "Ordinamento e funzionamento della Guardia Nazionale Repubblicana", pubblicato sulla Gazzetta Ufficiale d'Italia nº 166 del 18 luglio 1944, furono fissati l'ordinamento ed il funzionamento.

La Guardia Nazionale Repubblicana con Decreto Legislativo del Duce nº 469 del 14 agosto 1944 - XXII E.F. "Passaggio della G.N.R. nell'Esercito Nazionale Repubblicano" entra a far parte dell'Esercito Nazionale Repubblicano.

Le Brigate Nere

Le Brigate Nere furono l'ultima creazione armata della Repubblica.

L'idea di un «esercito fascista», politicizzato, di partito, era sempre stata uno dei cavalli di battaglia del segretario Pavolini, che aveva proposto l'istituzione di un corpo con queste caratteristiche sin dai primi del '44, ma aveva ottenuto ben poco: il suo «centro di arruolamento volontario», nel quale si sarebbero dovuti presentare in massa i fascisti non ancora sotto le armi, rimase deserto: in circa tre mesi, solo il 10% degli iscritti, circa 47.000 su 480.000, rispose alla chiamata. La Guardia Nazionale Repubblicana fu sempre a corto sia di uomini che di mezzi.

Pavolini riuscì però a sfruttare due opportunità che gli si offrirono una di seguito all'altra: l'occupazione di Roma da parte degli Alleati a giugno, e l'attentato a Hitler a luglio. Mussolini, scosso da questi avvenimenti, cedette ed emanò il decreto (pubblicato sulla Gazzetta il 3 agosto) per l'istituzione del Corpo ausiliario delle Camicie Nere. Il nuovo corpo, sottoposto a disciplina militare ed al codice penale militare del tempo di guerra, fu costituito da tutti gli iscritti al Partito Fascista Repubblicano di età compresa tra i diciotto e sessanta anni non appartenenti alle Forze Armate, organizzati in Squadre d'Azione; il segretario del Partito dovette trasformare la direzione del Partito in un ufficio di Stato Maggiore del Corpo ausiliario delle Squadre d'Azione delle Camicie Nere, le Federazioni si trasformarono in Brigate del Corpo ausiliario, il cui comando fu affidato ai capi politici locali. Il decreto, in poche parole, come recitava il testo, faceva sì che «la struttura politico-militare del Partito si trasformasse in un organismo di tipo esclusivamente militare».

Fu Pavolini a coniare l'espressione «Brigate Nere», con la quale voleva esprimere la loro contrapposizione alle «Brigate Rosse», «Brigata Garibaldi», «Brigata Matteotti», etc, classici nomi da reparto della Resistenza. Essendo segretario del Partito, e quindi comandante delle Brigate, spettò a lui compito di scegliere i suoi collaboratori: Puccio Pucci, funzionario del CONI, fu il suo più stretto aiutante, ed il primo capo di Stato Maggiore fu il console Giovanni Battista Raggio. Il loro tentativo di riesumare lo squadrismo degli inizi (ma su scala più vasta) non si rivelò molto efficace: dei 100.000 uomini previsti da Pavolini se ne reperirono formalmente circa 20.000, e di questi solo 4.000 furono combattenti, militi cioè realmente operativi. Furono inquadrati nelle cosiddette Brigate Nere mobili, che sarebbero risultati gli unici reparti di questa milizia a combattere contro i partigiani.

Per le armi e i mezzi di trasporto le Brigate mobili dipendevano dai militari tedeschi, inizialmente più che contenti di poter contare sui fascisti repubblicani per le imprese antipartigiane, e specialmente per il "lavoro sporco". Le Brigate avrebbero composto un poco invidiabile e davvero poco commendevole curriculum: paesi incendiati, donne e bambini passati per le armi, deportazioni, sequestri, torture, esecuzioni sommarie. Ai crimini tipici delle azioni di contro-guerriglia, si aggiunsero quelli tipici di reparti che avevano arruolato ogni sorta di elemento, includendo anche più di un criminale: i rapporti della Guardia Nazionale Repubblicana elencano numerosi casi di saccheggio, furto, rapina, arresto illegale, violenze a cose e persone.

L'indisciplina e la violenza gratuita e scoordinata manifestate dalle Brigate sono dati accertati dagli stessi comandanti tedeschi, che persero il loro iniziale - seppur tiepido - entusiasmo verso la loro istituzione registrando come le Brigate fossero incapaci di coordinarsi con i reparti della Wehrmacht e non obbedissero agli ordini (che generalmente ignoravano); le loro violenze erano tali che, nelle zone in cui operavano, per reazione popolare i partigiani aumentavano di numero. Il comandante in capo delle SS in Italia, generale Karl Wolff, forse per evitare un ulteriore aggravio del problema (ma anche perché stava per prendere iniziative di colloqui separati con gli Alleati e voleva operare un gesto di «distensione»), decise di mettere fuori combattimento le Brigate Nere mobili, prosciugando i loro canali di rifornimento.

Servizio ausiliario femminile
Il Servizio Ausiliario Femminile era un corpo militare composto unicamente da donne. Furono in tutto oltre 6 mila le donne, di ogni ceto sociale e provenienti da ogni parte d'Italia, a presentare domanda di arruolamento. Il corpo, venne istituito con il decreto ministeriale N. 447 del 18 aprile 1944. Fu lo stesso Mussolini a ritenere importante la creazione di un corpo speciale come quello delle ausiliarie.

Per le ausiliarie era previsto uno stipendio oscillante tra le 700 lire per il personale impiegatizio e le 350 lire del personale di fatica. Al corpo vennero affidati anche compiti importanti e rischiosi, quali vere operazioni di sabotaggio. Nella Corrispondenza repubblicana del 15 agosto 1944, il duce esaltò l'ardore combattivo di venticinque franche tiratrici fasciste di Firenze contro gli invasori angloamericani, e descrisse la sorpresa dell'agenzia Reuters e del giornale inglese Daily Mirror espressi da Curzio Malaparte.

I reparti non indivisionati
Dopo l'8 settembre 1943 molti ufficiali cercarono di riorganizzare gli sbandati, formando piccoli reparti che restarono in generale autonomi nella nascente RSI.
*Le compagnie di sicurezza
*I Battaglioni costieri
*Le Compagnie presidiarie
*Le Compagnie di guardia
*Il Reparto guardiaforti
*La Compagnia di protezione impianti
*La 1ª Compagnia territoriale
*La 1ª Compagnia autonoma di fanteria
*La Compagnia mista Bersaglieri-Alpini
*Compagnia lavoratori Zara
*I Battaglioni salmerie e carreggio
*L'Artiglieria costiera
*Il Gruppo squadroni corazzato San Giusto
*Il Gruppo squadroni corazzato Leoncello
*L'Arma del Genio
*L'Ispettorato Militare del Lavoro
*Il reggimento volontari friulani Tagliamento
*Il Bgt. Volontari di Sardegna
*Il Bgt. volontari mutilati Onore e sacrificio
*Il Bgt. Moschettieri delle Alpi

I Servizi Speciali della RSI
Furono organizzati diversi organismi che preparavano volontari per missioni di sabotaggio e di informazione nei territori controllati dagli Alleati. Si trattava di missioni naturalmente molto rischiose e diversi volontari furono catturati e fucilati o condannati a pene detentive.

;Le Volpi argentate: Gruppo Speciale Autonomo al comando del Prof. D'Amato, che agiva oltre le linee nemiche. Molti degli agenti erano donne.

;I servizi speciali della Marina: furono quelli del Battaglione Nuotatori Paracadutisti della Xª Flottiglia MAS.

;I servizi speciali dell'aeronautica: Anche l'aeronautica ebbe i suoi servizi speciali (Coordinatore il tenente colonnello Ferruccio Vossilla) che, con personale addestrato all'aviolancio, compì missioni in territorio controllato dagli Alleati.

;Il nucleo paracadutisti dalmati: fu creato per iniziativa del colonnello Giovanni Host Venturi e comandato dal sottotenente paracadutista Ruggero Benussi. Operò nei Balcani con lanci di uomini che compirono azioni contro i partigiani jugoslavi di Tito e a sostegno dei cetnici di re Pietro II che collaboravano con le truppe dell'Asse.

;I servizi speciali della polizia: uno di questi servizi fu organizzato dal Comando della Legione Autonoma Mobile Ettore Muti e fu denominato «Squadra servizi speciali». Distaccato presso il comando della Divisione Hermann Göring, operò sul fronte di Bologna compiendo azioni oltre le linee. Furono organizzati anche altri Servizi Speciali di Polizia dal Ministero dell'Interno, per addestrare squadre di sabotatori.

La bandiera della Repubblica Sociale Italiana

Lo Stato Nazionale Repubblicano, nato il 23 settembre 1943 ebbe una bandiera de facto nel Tricolore italiano, che venne utilizzata fino al 30 novembre 1943, quando, il 1º dicembre 1943 furono ufficializzate la bandiera nazionale e la bandiera di combattimento per le Forze armate del nuovo stato denominato Repubblica Sociale Italiana.

La bandiera di combattimento delle Forze armate della Repubblica Sociale Italiana fu cambiata il 6 maggio 1944.

La bandiera nazionale fu ammainata definitivamente il 25 aprile 1945, con lo scioglimento dal giuramento per militari e civili, quale ultimo atto del Governo di Benito Mussolini, mentre la bandiera di combattimento fu ammainata ufficialmente il 3 maggio 1945, con la Resa di Caserta, realmente il 17 maggio 1945, quando l'ultimo reparto combattente della Repubblica Sociale Italiana, la Sezione di Artiglieria di Marina, dipendente dalla Compagnia di Artiglieria di Marina dell'Unità Atlantica di Fanteria di Marina, a Saint Nazaire, base navale per sottomarini tedeschi sull'estuario della Loira (Francia) - altro posizionamento alternativo era la Fortezza del Vallo Atlantico "Gironde Mündung Süd" a Pointe de Grave sull'estuario della Gironda (Francia), cessò le ostilità arrendendosi.

L'aquila argentea fu il tradizionale simbolo dell'antica repubblica romana (mentre l'aquila aurea lo era dell'impero romano). Il fascio littorio dorato è un antico simbolo romano che fu scelto da Benito Mussolini ad emblema ufficiale del fascismo. Esso intendeva rappresentare l'unità degli italiani (il fascio di verghe tenuto assieme), la libertà e l'autorità intesa come potere legale (in origine il fascio littorio era usato come insegna dai magistrati aventi iuris dictio, ovvero aventi potere di presiedere i processi, giudicare i casi e emettere le sentenze).

La bandiera nazionale
La bandiera nazionale della Repubblica Sociale Italiana fu ufficializza da tre atti pubblici:

La bandiera di combattimento
Le bandiere di combattimento delle Forze Armate della Repubblica Sociale Italiana furono ufficializzate da tre atti pubblici:

Immagine:Flag of Italy.svg|Bandiera dello Stato Nazionale Repubblicano
(23 settembre 1943 - 30 novembre 1943)

Immagine:Flag of Italy.svg|Bandiera nazionale della Repubblica Sociale Italiana
(1 dicembre 1943 - 28 aprile 1945)

Immagine:Bandiera di combattimento per le Forze Armate della Repubblica Sociale Italiana.jpg|Bandiera di combattimento per le Forze Armate della Repubblica Sociale Italiana
(1 dicembre 1943 - 5 maggio 1944)

Immagine:Flag of RSI.svg|Bandiera di combattimento delle Forze Armate della Repubblica Sociale Italiana
(6 maggio 1944 - 3 maggio 1945)

La caduta

La caduta della Repubblica Sociale Italiana ebbe tre tempi:

* il 25 aprile 1945, con lo scioglimento dal giuramento per militari e civili, quale ultimo atto di governo di Mussolini;
* il 28 aprile 1945, con la fucilazione di Mussolini e di gran parte del governo della R.S.I a Dongo;
* il 29 aprile 1945, con la Resa di Caserta. Una resa incondizionata, congiunta ai Comandi tedeschi e relativa al territorio italiano, che impose alle Forze Armate repubblicane la consegna delle armi, oltre il passaggio in prigionia a discrezione dei vincitori della «campagna d'Italia»'', anche se alcuni reparti in Venezia Giulia e Piemonte si arrenderanno solo ai primi di maggio del 1945.

Nel 1944 gli angloamericani erano riusciti a superare le linee di resistenza lungo la penisola e alla conquista del Nord Italia si frapponeva soltanto la linea Gotica. Quello che restava dello stato repubblicano istituito il 28 settembre 1943 a Rocca delle Caminate di Meldola, trafitto da bombardamenti, guerriglie, razionamenti, requisizioni e sabotaggi, era sempre più in difficoltà.

Un ultimo tentativo di simbolica resistenza disperata fu progettato con il "Ridotto alpino repubblicano", ma la prospettiva di un inutile bagno di sangue fece desistere da tale progetto.

La fine politica della RSI avvenne la sera del 25 aprile 1945 nella sede della Prefettura milanese. Determinanti furono la disfatta tedesca del 21 aprile a Bologna e la decisione di Mussolini di non difendere Milano, aggiunte al fallimento di accordi di resa tramite esponenti moderati del Partito Socialista o, in extremis, tramite l'Arcivescovo Schuster.

Dopo aver trasferito i poteri governativi al Ministro della Giustizia e aver disimpegnato tutti dalla
fedeltà alla RSI, Mussolini partì per Como, disarmato e con intenti affidati al caso anche se pronto a quell'incontro, da tempo desiderato, con un emissario di Churchill.

Giustiziato il 28 aprile a Giulino di Mezzegra (Como), l'indomani Mussolini sarà portato a Milano insieme ai fucilati sul Lungolago di Dongo e appeso a testa in giù alla pensilina di una stazione di servizio nei pressi del luogo nel quale il 10 agosto 1944 era stata consumata la Strage di Piazzale Loreto, che aveva visto la fucilazione da parte dei nazifascisti di 15 partigiani ed antifascisti lasciati esposti con ludibrio e per intimidazione per tutto il giorno a seguito di un attentato di dubbia origine a causa del quale avevano perso la vita alcuni cittadini innocenti e nessun tedesco.

Alle ore 14:00 dello stesso 29 aprile 1945 le Forze Armate della RSI risultarono definitivamente sconfitte secondo le Convezioni dell'Aia e di Ginevra perché, dopo un impegno firmato da Graziani per una resa militare alle stesse condizioni imposte ai tedeschi, in modo esplicito erano state incluse in un documento a validità internazionale, passato alla Storia come Resa di Caserta.

Detto documento era attinente alla capitolazione del Comando tedesco del Sud Ovest e di quello delle SS und Polizei in Italia (per le retrovie) e fissava dopo tre giorni, alle ore 14:00 del 2 maggio, la cessazione delle ostilità sull'intero territorio di competenza.

Per la guerra dichiarata dall'Italia il 10 giugno 1940 alla Francia e alla Gran Bretagna e l'11 dicembre 1941 agli Stati Uniti d'America era l'inizio della fase di armistizio, necessaria premessa per un Trattato di Pace, che sarà firmato a Parigi il 10 febbraio 1947.

Alla fine della guerra ci fu il regolamento dei conti con i fascisti che si erano macchiati delle più gravi efferatezze e, come spesso accade in questi casi, anche degli innocenti pagarono. Giampaolo Pansa, ne Il sangue dei vinti, stima in circa 20.000 il numero di persone (militari e civili) aventi un ruolo nella RSI fucilate dopo processi sommari dai forze partigiane nei mesi successivi al 25 aprile 1945, a guerra ufficialmente conclusa. I registri ufficiali, invece, riportano un numero totale di 9.237 esecuzioni.

Per porre fine a questo clima di violenza e voltar pagina anche se molti criminali erano rimasti impuniti, il ministro di Grazia e Giustizia del governo provvisorio del CLN, Palmiro Togliatti, varo' una amnistia per i reati comuni e politici, compresi quelli di collaborazionismo con il nemico e reati annessi come anche il concorso in omicidio.

"Repubblicani" o "repubblichini"?
Il termine "repubblichino" è utilizzato per indicare dirigenti, membri dell'esercito, sostenitori e seguaci della Repubblica Sociale Italiana.

Tale termine era stato coniato il 15 aprile 1793 da Vittorio Alfieri in una lettera a Mario Bianchi, per definire con intento spregiativo tutti i repubblicani fautori della rivoluzione francese:

Riesumato nel 1943 da Umberto Calosso in una trasmissione di radio Londra, dopo la nascita della Repubblica Italiana l'uso del termine «repubblichino» si radicò ampiamente nella storiografia e nella pubblicistica del nostro Paese, anche per evitare confusione con «repubblicano» in riferimento alla nuova forma statuale dell'Italia post-bellica. Tale termine, per il senso spregiativo in genere attribuitogli, viene però da taluni considerato offensivo.

Gli aderenti alla Repubblica Sociale Italiana, proclamata dai fascisti a seguito di quella che essi ritenevano la fuga da Roma del re Vittorio Emanuele III capo supremo delle Forze Armate ItalianeIl proclama di Vittorio Emanuele III:

Italiani,

Assumo da oggi il comando di tutte le Forze

Armate. Nell'ora solenne che incombe sui destini

della Patria ognuno riprenda il suo posto di do-

vere, di fede e di combattimento: nessuna devia-

zione deve essere tollerata, nessuna recriminazione

può essere consentita.

Ogni italiano s'inchini dinanzi alle gravi ferite

che hanno lacerato il sacro suolo della Patria.

L'Italia, per il valore delle sue Forze Armate,

per la decisa volontà di tutti i cittadini, ritroverà

nel rispetto delle istituzioni che ne hanno sempre

confortata l'ascesa, la via della riscossa.

Italiani,

sono oggi più che mai indissolubilmente unito a voi

dalla incrollabile fede nell'immortalità della Patria.

Firmato: Vittorio Emanuele

Controfirmato: Badoglio

(Proclama di re Vittorio Emanuele III pubblicato sul Corriere della Sera del 26 luglio 1943) e di suo figlio Umberto II, utilizzavano, invece, l'aggettivo «repubblicano» (ad esempio nelle denominazioni ufficiali del nuovo partito fascista e dei corpi militari della RSI).

Tuttavia, tale termine non era nuovo nell'ambito politico italiano: anche durante la guerra continuava ad essere utilizzato dal Partito Repubblicano Italiano, un movimento antifascista di origine risorgimentale, all'epoca schierato a sinistra, che puntava ad abolire la monarchia sabauda instaurando in Italia una Repubblica democratica.

Gli antifascisti, specie se di posizioni repubblicane (come i comunisti, i socialisti e gli azionisti), che nel frattempo avevano creato il Comitato di Liberazione Nazionale nel così detto Regno del Sud, si rifiutavano di chiamare «repubblicano» il regime politico instaurato al Nord, ritenendo il «governo di Salò» una mera entità collaborazionista con l'invasore nazista.

Note

Bibliografia

* Nicola Cospito, Hans Werner Neulen; Salò-Berlino: l'alleanza difficile. La Repubblica Sociale Italiana nei documenti segreti del Terzo Reich. Milano, Mursia, 1992, ISBN 9788842512851
* Riccardo Lazzeri, Economia e finanza nella Repubblica Sociale Italiana 1943-1945, Milano, Terziaria, 1998. ISBN 88-86818-26-2
* Diego Meldi, La Repubblica di Salò, Santarcangelo di Romagna, Casini Editore, 2008. ISBN 978-88-6410-001-2
* Gianni Scipione Rossi, Serafino Mazzolini. Mussolini e il diplomatico. La vita e i diari di Serafino Mazzolini, un monarchico a Salò. Rubbettino, 2005, ISBN 9788849812084
* Marino Viganò. Il ministero degli affari esteri e le relazioni internazionali della Repubblica Sociale Italiana (1943-1945). Milano, Jaca Book, 1991, ISBN 9788816950818

Voci correlate
* Fascismo
* Armistizio di Cassibile (3 settembre 1943)
* Proclama Badoglio dell'8 settembre 1943
* Seconda guerra mondiale
* Stato fantoccio
* Regno del Sud
* Governo della Repubblica Sociale Italiana
* Partito Repubblicano Socialista Italiano
* Salò
* Controbanda
* Operazione Sunrise
* Campionato Alta Italia 1944

Altri progetti

Collegamenti esterni
* Testo del Lungo Armistizio
* Albo Caduti e Dispersi della RSI

Altri progetti

------------------------------------------------------------------------------
Retrieved on Sun, 04 Oct 2009 16:26:34 from:
  http://it.wikipedia.org/wiki/Repubblica_Sociale_Italiana
Licensed under CC-BY-SA, see http://creativecommons.org/licenses/by-sa/3.0/