La seconda guerra mondiale è il conflitto che tra il 1939 e il 1945 ha visto confrontarsi da un lato le potenze dell'Asse guidate dalla Germania nazista e dall'altro gli Alleati scesi in campo per contrastare il disegno egemonico di Hitler. Viene definito «mondiale» in quanto, così come già accaduto per la Grande Guerra, vi parteciparono nazioni di tutti i continenti e le operazioni belliche interessarono gran parte del pianeta.

Ebbe inizio il 1° settembre 1939 con l'invasione della Polonia da parte della Germania; terminò, nel teatro europeo, l'8 maggio 1945 con la resa tedesca e, nel teatro asiatico, il successivo 2 settembre con la resa dell'Impero giapponese a seguito dei bombardamenti atomici di Hiroshima e Nagasaki.

È considerato il più grande conflitto armato della storia, e costò all'umanità sei anni di sofferenze, distruzioni e massacri per un totale di 55 milioni di morti. Le popolazioni civili si trovarono infatti direttamente coinvolte nel conflitto grazie all'utilizzo di armi sempre più potenti e distruttive. Nel corso della guerra si consumò anche la tragedia dell'Olocausto perpetrata dai nazisti nei confronti del popolo ebraico.

Al termine del conflitto si instaurò un nuovo ordine mondiale, fondato sulla contrapposizione, nota come "guerra fredda", tra Stati Uniti ed Unione Sovietica, mentre l'Europa, ridotta ad un cumulo di macerie, perse definitivamente la propria egemonia sul pianeta.

Principali paesi coinvolti

*1º settembre 1939 - 8 maggio 1945: Terzo Reich (Germania e Austria)
*1º settembre 1939: Polonia
*3 settembre 1939 - 8 maggio 1945: Regno Unito e Australia
*3 settembre 1939 - 8 maggio 1945: Francia
*10 settembre 1939 - 15 agosto 1945: Canada
*22 giugno 1941 - 8 maggio 1945: Unione Sovietica
*30 novembre 1939 - 4 settembre 1944: Finlandia
*9 aprile 1940 - 4 maggio 1945: Danimarca e Norvegia
*10 giugno 1940 - 2 maggio 1945: Italia
*28 ottobre 1940 1945 - Grecia
*21 giugno 1941 - 1945: Ungheria
*7 dicembre 1941 - 2 settembre 1945: Giappone e Stati Uniti

Cause

Germania
Il risentimento tedesco nei confronti del trattamento subìto dopo la fine della prima guerra mondiale in base ai dettami del Trattato di Versailles (Dolchstoßlegende), e le susseguenti difficoltà economiche (aggravate dalla crisi mondiale del "Martedì nero"), permisero ad Adolf Hitler e al suo movimento politico (NSDAP) di prendere il potere in Germania e assumere il controllo totale dello Stato. La politica estera hitleriana fu via via sempre più aggressiva: ignorando i vincoli imposti dal trattato di Versailles, nel corso di pochi anni venne riarmato l'esercito, il 7 marzo 1936 fu rimilitarizzata la zona di confine con la Francia (la Renania), il 12 marzo 1938 si ebbe l'annessione dell'Austria (Anschluss), e con la Conferenza di Monaco, il 1º ottobre 1938, l'annessione dei Sudeti (Cecoslovacchia) e quindi (13 marzo 1939), della Boemia e Moravia.

La Germania stipulò un patto di non aggressione (Patto Molotov-Ribbentrop) con l'Unione Sovietica, e nel 1939 avanzò pretese territoriali su parte della Polonia (il corridoio di Danzica). La Polonia rigettò le pretese e la Germania, il 1º settembre 1939, la invase con un pretesto, il cosiddetto "incidente di Gleiwitz".

Italia
In Italia il 31 ottobre 1922 era salito al governo Benito Mussolini. Ebbe inizio una politica espansionistica, e il 2 ottobre 1935 iniziò la campagna d'Etiopia, tesa a creare un impero coloniale. Il 5 maggio 1936 venne proclamato l'Impero. Il 7 aprile 1939 l'Italia invase l'Albania e due giorni dopo l'annesse; nel maggio 1939 strinse il "Patto d'acciaio" con la Germania, per poi dichiararsi, allo scoppio del conflitto, non belligerante.

Giappone
L'Impero giapponese invase la Cina nel settembre del 1931, usando la messa in scena del sabotaggio ferroviario di Mukden come pretesto per l'invasione della Manciuria. Anche se il governo giapponese si oppose all'azione, l'esercito fu in grado di agire in maniera indipendente e instaurò un governo fantoccio, creando uno stato separato: il Manchukuo.

Spagna
La Spagna di Francisco Franco decise si adottare una linea di non belligeranza nei confronti della Germania; . Dopo la sconfitta della Francia nel giugno 1940, la Spagna adottò una non-belligeranza a favore della Germania (offrendo per esempio l'utilizzo di basi navali alle navi tedesche) fino al ritorno alla completa neutralità nel 1943, quando le sorti della guerra apparvero decisamente sfavorevoli all'Asse. Franco inviò truppe della División Azul(o Divisione Blu, dal nome del colore del partito della Falange spagnola, i cui membri erano chiamati camicie blu) per combattere sul fronte orientale contro l'Unione Sovietica. Successivamente truppe spagnole affiancarono quelle statunitensi nella liberazione delle Filippine dall'occupazione giapponese.

Teatro europeo

La Seconda guerra mondiale in Europa durò dal 1º settembre 1939 all'8 maggio 1945. Il teatro europeo fu quello tecnicamente più complesso, nonché quello dove si contò il maggior numero di morti, sia militari che civili. Si può considerare incluso nel teatro europeo anche l'Oceano Atlantico, poiché tutte le battaglie navali combattute nell'Atlantico riguardarono essenzialmente nazioni europee.

1939

Il 1º settembre 1939 alle 04:45 di mattina, i tedeschi scatenarono la campagna di Polonia secondo il Fall Weiss ("Piano Bianco"): cinque armate della Wehrmacht, forti di 1 850 000 uomini e 2 650 carri armati, appoggiate da 2 085 aerei della Luftwaffe invasero la Polonia con un attacco a tenaglia, impiegando l'innovativa tattica militare della guerra lampo o Blitzkrieg. Il 3 settembre 1939 Gran Bretagna e Francia, dopo aver inviato il giorno precedente un ultimatum che non ricevette risposta, alle 11:45 di mattina dichiararono guerra alla Germania.

L'invasione della Polonia

L'esercito polacco contava un milione di uomini (circa il 30% in meno degli effettivi previsti, ma non ebbe il tempo di mobilitarsi completamente), diverse centinaia di autoblinde e carri armati di modelli leggeri e/o antiquati, con l'appoggio di seicento aerei di qualità medio-bassa. La resistenza dei polacchi fu tenace ed ostinata, ma non sufficientemente consistente e coordinata: in particolare, non erano affatto preparati a respingere la nuova Blitzkrieg. Gli anziani generali polacchi commisero inconsapevolmente l'errore strategico di diluire l'esercito su una lunghissima linea difensiva, come si faceva ai tempi della Prima guerra mondiale, aspettandosi di dover combattere una guerra di trincea. Invece, dopo i primi giorni di scontri violenti, specie nelle battaglie di Mlawa e di Pomerania, il 3 settembre i Panzer tedeschi riuscirono a penetrare nelle retrovie nemiche ed iniziarono le manovre di accerchiamento. Già l'8 settembre i primi carri armati tedeschi giunsero alle porte dalla capitale polacca, dando il via alla battaglia di Varsavia; mentre la maggior parte dell'esercito polacco veniva metodicamente accerchiata in sacche isolate ed annientata nel giro di due o tre settimane, a seconda delle zone. Tuttavia, per la Wehrmacht, la conquista della capitale polacca iniziò a rivelarsi un po' più difficile e più lunga del previsto. I tedeschi iniziarono a temere che prima o poi la Francia avrebbe attaccato da ovest; pertanto decisero di accelerare i tempi per la sconfitta definitiva dei polacchi, iniziando a colpire Varsavia con la tattica del bombardamento a tappeto. Come conseguenza, la città soffrì quasi 26 000 morti ed oltre 50 000 feriti tra la popolazione civile, nell'arco di una ventina di giorni. Da quel momento, l'impresa militare voluta da Hitler assunse il carattere di guerra totale: sia i militari che i civili erano ugualmente coinvolti in guerra, e lottavano disperatamente per la vittoria e la sopravvivenza.

Il 17 settembre l'Unione Sovietica, improvvisamente, ma comunque rispettando il patto Molotov-Ribbentrop, aggredì la Polonia da est con 1.500.000 soldati, 6.191 carri armati e 1.800 aerei, incontrando scarsa resistenza dalle truppe polacche. Alcuni storici dicono che in realtà, Stalin volle prevenire la Germania dall'occupazione dei territori polacchi orientali, altri affermano volontà espansionistiche russe (corroborate tra l'altro dalla guerra successivamente scatenata contro la Finlandia, e dal fatto che a conflitto finiti Stalin non volle cedere questi territori polacchi). Con l'entrata in azione dell'URSS, il destino della Polonia era ormai inevitabilmente segnato. Tuttavia, il 18 settembre le forze corazzate polacche tentarono comunque una coraggiosa battaglia contro i Panzer tedeschi a Tomaszow Lubelski, ma dovettero soccombere sia per inferiorità numerica che qualitativa. Con la popolazione civile ridotta allo stremo, Varsavia si arrese alle truppe tedesche il 27 settembre 1939. Pochi giorni dopo, il 30 settembre a Parigi si costituì il Governo polacco in esilio. L'Esercito polacco fu completamente disarmato entro il 6 ottobre, dopo la battaglia di Koch.

Complessivamente, le perdite polacche assommarono a circa: 66 300 militari morti, 133 700 militari feriti, 420 000 militari divenuti prigionieri di guerra, 150 000 civili morti ed un numero imprecisato di feriti. Circa 20 000 civili polacchi riuscirono a fuggire in Lettonia e Lituania, altri 100.000 fuggirono in Ungheria o Romania. Le perdite tedesche assommarono a circa 13 000 militari.

Nella parte della Polonia occupata dall'URSS, le forze sovietiche catturarono circa 242 000 polacchi; parte dei quali furono sospettati di essere anti-comunisti. Nel corso dell'anno successivo, la Polizia politica sovietica NKVD, attraverso processi sommari, iniziò a giustiziare migliaia di prigionieri. Stime accreditate parlano di un totale di 21 857 morti, dei quali 4 243 cadaveri furono rinvenuti nelle Fosse di Katyń dai tedeschi nel 1943.

La "finta guerra"

La Gran Bretagna dichiarò guerra alla Germania per formale ottemperanza al patto di mutua difesa britannico-polacco, che aveva appena stretto con la Polonia il 25 agosto; ma senza avere ancora piani militari precisi contro i tedeschi. La Francia si affiancò alla dichiarazione di guerra britannica con poca convinzione. In realtà, sia i britannici che i francesi si sentirono "travolti" dagli eventi e, sconcertati dal l'imprevisto intervento militare sovietico di fatto a fianco della Germania in base al patto Ribbentrop-Molotov, inizialmente non seppero muoversi con decisione contro gli aggressori. In particolare, il politico socialista francese Marcel Déat, in un articolo di giornale del 4 maggio 1939, con la sua riflessione «Morire per Danzica?» aveva già espresso i dubbi, le perplessità e la voglia di pace, che albergavano in buona parte dell'opinione pubblica fancese e britannica. Hitler aveva approfittato di questo clima di debolezza diplomatica e indecisione politica, da parte di Gran Bretagna e Francia, per aggredire la Polonia: con lo spirito del "giocatore d'azzardo", Hitler aveva persino sperato che i britannici ed i francesi avessero tollerato l'invasione della Polonia; similmente a quanto era già accaduto con l'Anschluss dell'Austria il 12 marzo 1938 e lo smembramento della Cecoslovacchia nel marzo 1939; quantomeno finchè britannici e polacchi non strinsero il patto di mutua difesa del 25 agosto 1939. In effetti, ancora dopo la dichiarazione di guerra alla Germania, continuarono a discutere sul da farsi: l'opinione pubblica era generalmente contraria allo svilupparsi di un'altra Grande Guerra, essendo ancora vivo il ricordo della prima guerra mondiale.

Percependo l'indecisione degli avversari, ma anche spinto dal timore di precipitare in un conflitto contro le due potenze europee, Hitler il 6 ottobre 1939 propose una Conferenza di Pace a Gran Bretagna e Francia, nel tentativo di far accettare il fatto compiuto dell'invasione della Polonia; nonchè per discutere del nuovo ordine geopolitico europeo. Britannici e Francesi rifiutarono sdegnosamente, anche alla luce dei massacri dei civili polacchi ad opera dei Tedeschi; ma allo stesso tempo non prepararono alcuna offensiva terrestre contro la Germania. In realtà, la dimostrazione di forza della Wehrmacht in Polonia, con la tattica della Blitzkrieg, aveva impressionato gli osservatori militari di tutto il Mondo; quindi Francia e Gran Bretagna si concentrarono prioritariamente nel rafforzare le difese nazionali. Inoltre, la Linea Sigfrido era un ostacolo considerevole: per effettuare un'offensiva terrestre su un ampio fronte, contro la Germania, sarebbe stato opportuno l'aiuto di Olanda, Belgio e Lussemburgo; Nazioni che però, al momento, intendevano rimanere neutrali.

Così, il periodo che andò dal settembre del 1939 al maggio 1940 fu all'epoca soprannominato la finta guerra (o anche la strana guerra, secondo alcune traduzioni): Gran Bretagna e Francia, nazioni che eppure il 3 settembre 1939 avevano formalmente dichiarato guerra alla Germania, non riuscirono ad organizzarsi militarmente, ne ebbero sufficiente convinzione politica, per intraprendere alcuna offensiva terrestre contro la Germania. Nel frattempo la Wehrmacht tedesca rimaneva al riparo dietro la linea Sigfrido. I francesi si mobilitarono più che altro con spirito difensivo, rinforzando le truppe a guardia della linea Maginot; mentre i britannici inviarono un corpo di spedizione in Francia quale rinforzo per gli alleati. Ad eccezione di un breve attacco francese attraverso il Reno il 7 settembre, peraltro subito ritirato, gli eserciti rimanevano immobili ed ammassavano le proprie forze.

Tuttavia, con il termine finta guerra ci si riferiva esclusivamente al sostanziale immobilismo delle forze terrestri. In realtà, quegli otto mesi furono caratterizzati da scontri navali e battaglie aeree, soprattutto tra Gran Bretagna e Germania.

Prime battaglie navali ed aeree
Dal settembre 1939 all'aprile 1940, le prime battaglie tra Germania e gli alleati Gran Bretagna e Francia avvennero quasi esclusivamente per mare e nei cieli. Essendo la Gran Bretagna una grande isola, e dipendendo quindi dal mare per i collegamenti commerciali con il resto del mondo e le sue colonie, la Kriegsmarine (Marina da Guerra tedesca) si mobilitò immediatamente per intercettare il traffico marittimo da e per la Gran Bretagna, per mettere in difficoltà l'economia e le industrie britanniche. I tedeschi impiegarono sommergibili U-Boot, navi da guerra e alcune navi corsare. La Royal Navy (marina britannica), pertanto, si trovò subito impegnata nel pattugliare e proteggere le vitali rotte commerciali, dal Mare del Nord all'oceano Atlantico.

La Kriegsmarine ottenne alcuni importanti successi: il 17 settembre 1939, l'affondamento della portaerei HMS Courageus ad opera dell'U 29 nel Mare del Nord; il 14 ottobre l'affondamento della corazzata HMS Royal Oak a Scapa Flow ad opera dell'U 47 del comandante Günther Prien (che poi sarebbe divenuto uno dei più famosi sommergibilisti tedeschi); il 23 novembre l'affondamento dell'incrociatore mercantile HMS Rawalpindi al largo tra l'Islanda e le isole Fær Øer, ad opera degli incrociatori da battaglia Scharnhorst e Gneisenau. Per contro, il 17 dicembre la Royal Navy dopo una lunghissima caccia riuscì, infine, a mettere in scacco, a Rio della Plata, la corazzata tedesca Graf Spee, che per oltre tre mesi aveva effettuato raids contro le navi mercantili britanniche, nell'oceano Atlantico, ed era divenuta famosa. Va inoltre ricordato che la Kriegsmarine, già la sera del 3 Settembre 1939, si rese responsabile di una delle prime stragi di civili nonchè primo grave incidente diplomatico della guerra: l'U 30 affondò il transatlantico SS Athenia (forse, scambiandolo per una nave da guerra britannica), con 1103 civili a bordo, tra i quali 300 civili statunitensi; e gli Stati Uniti erano allora una Nazione ancora neutrale. I Tedeschi tentarono di negare ogni responsabilità riguardo l'accaduto; arrivando perfino ad accusare i Britannici di aver affondato loro stessi la SS Athenia per diffamare i Tedeschi. La piena verità fu resa nota solo nel 1946.

Nel tentativo di ostacolare le operazioni della Kriegsmarine, numericamente inferiore alla Royal Navy, ma molto aggressiva, nell'arco di vari mesi fra il 1939 e il 1940, la Royal Air Force effettuò numerosi raids di bombardieri contro i porti militari tedeschi, le fabbriche di U-Boot, i cantieri navali e i depositi di munizioni navali; in particolare a Wilhelmshaven e Kiel. Le conseguenti battaglie aeree contro la Luftwaffe furono molto sanguinose: la RAF arrivò a perdere fino al 50% dei bombardieri Vickers Wellington ad ogni sortita; poichè i bombardieri britannici erano costretti ad effettuare coraggiosamente le loro missioni senza alcun caccia di scorta (la RAF non disponeva ancora di caccia a lungo raggio); e i bombardieri, da soli, non riuscivano a difendersi efficacemente dai Bf 109 e Bf 110 della Luftwaffe. Ciò risultò molto evidente, ad esempio, il 18 dicembre 1939 durante la Battaglia della Baia di Heligoland; e per i Britannici la situazione peggiorò in altre battaglie aeree successive.

Nel frattempo, sempre fa il 1939 ed il 1940, numerosi scontri aerei avvennero sopra la linea Maginot e la linea Sigfrido, tra i caccia e i ricognitori della Armée de l'air francese e della Luftwaffe tedesca, poichè gli eserciti di ciascun lato tentavano di spiare dal cielo gli schieramenti delle truppe avversarie.

L'URSS attacca la Finlandia

Al culmine di una lunghissima crisi diplomatica che durava ormai da molti anni, il 30 novembre 1939 l'Unione Sovietica sferrò un massiccio attacco contro la Finlandia, dando il via alla Guerra d'inverno; dopo che la Finlandia aveva rifiutato la richiesta di Stalin di installare basi militari sovietiche in territorio finlandese.

Le motivazioni di Stalin dietro l'attacco alla Finlandia erano complesse: 1) la fretta di acquisire i territori della sfera di potere sovietica, come previsto dal Patto con i Tedeschi; 2) il desiderio di far rientrare la Finlandia nell'orbita russa; poichè in precedenza la Finlandia era stata parte dell'Impero russo, ma si era separata a seguito della rivoluzione russa. 3) La volontà di vendetta contro i finlandesi, poichè negli anni della rivoluzione avevano appoggiato i partigiani russi filo-monarchici (cosiddetti bianchi) contro la Russia bolscevica. 4) Dimostrare alla Germania la potenza dell'Armata Rossa a scopo di intimidazione, tentando di conseguire un rapido successo militare simile a quello di Hitler in Polonia.

Tuttavia, le intenzioni di Stalin si scontrarono con un'imprevista e tenace resistenza da parte della Finlandia. Nonostante l'impiego di 1 000 000 di uomini, 3 000 carri armati e quasi 4000 aerei, l'Armata Rossa non riuscì a realizzare una rapida invasione: soprattutto a causa di strategie di attacco sbagliate; ma anche a causa delle efficaci tattiche di guerriglia adottate dagli avversari finlandesi (pur numericamente molto inferiori); nonchè a causa del terribile inverno nordico, con suolo ghiacciato e temperature fra i −30 °C e −50 °C. L'Armata Rossa, che tralaltro era stata qualitativamente indebolita dalle purghe staliniane degli anni trenta, evidenziò enormi carenze organizzative e subì scacchi umilianti sul campo di battaglia. La Finlandia, diversamente da ciò che era successo alla Polonia contro i tedeschi, non cedette all'urto iniziale delle forze sovietiche ma riuscì a creare un fronte. Come conseguenza, la Guerra d'inverno durò diversi mesi, durante i quali i Finlandesi, combattendo una vera guerra di popolo contro un aggressore ben più potente, riuscirono ad accattivarsi la simpatia di molti paesi occidentali.

L'attacco sovietico fu percepito dall'opinione pubblica mondiale come una brutale aggressione, del tutto ingiustificata; l'Unione Sovietica venne espulsa dalla Società delle Nazioni; e molte Nazioni si prodigarono per aiutare la Finlandia: Francia, Gran Bretagna, Svezia, Norvegia, Danimarca, Belgio, Olanda, Ungheria, Italia e Stati Uniti vendettero o cedettero gratuitamente alla Finlandia vari armamenti e rifornimenti; e molti volontari (soprattutto Danesi, Norvegesi e Finlandesi d'Ingria, ma anche oltre 200 volontari di altre Nazioni) si offrirono per la causa finlandese.

Dopo mesi di battaglie in pieno inverno, estenuanti per entrambi gli schieramenti, l'Armata Rossa, con l'aiuto di grossi rinforzi, riuscì a sfondare una parte delle difese finlandesi in Carelia; ma la protesta internazionale contro l'URSS era giunta al culmine. Non volendo rischiare il completo isolamento diplomatico, Stalin accettò infine di intavolare trattative; e il 12 marzo 1940, Finlandia e Unione Sovietica giunsero alla pace di Mosca, con la cessione di alcuni territori finlandesi all'Unione Sovietica.

1940

Il problema scandinavo e la Campagna Norvegese

All'inizio del 1940, sia gli Alleati che i Tedeschi cercavano una soluzione per acquisire una posizione di vantaggio contro gli avversari. Lo scoppio della Guerra d'inverno tra URSS e Finlandia attirò l'attenzione degli Alleati sulla Scandinavia. Poichè Norvegia e Svezia si erano trovate subito in sintonia con gli Alleati nel voler aiutare la Finlandia, mentre la Germania era vincolata nella posizione di neutralità dal Patto Molotov-Ribbentrop, gli Alleati intravidero la possibilità di inviare truppe in Scandinavia, e magari coinvolgere i Paesi nordici nella guerra contro la Germania. Una tale mossa strategica avrebbe avuto il triplice effetto di: 1) Creare un secondo fronte contro la Germania, lontano dalla Francia; 2) Negare ai Tedeschi le forniture di minerali di ferro dalle miniere Svedesi, nonchè altre materie prime dalla Scandinavia, che erano necessarie all'industria bellica germanica; 3) costringere la Kriegsmarine ad assumere una posizione difensiva, rendendogli molto difficile l'accesso al Mare del Nord. Tuttavia, Norvegia e Svezia non intendevano perdere la loro neutralità; avendo tralaltro osservato la fine della Polonia quale alleata della Gran Bretagna. Nonostante gli argomenti, la diplomazia degli Alleati non riuscì a convincere i Paesi scandinavi ad accettare l'invio di truppe.

Per gli stessi motivi, anche i Tedeschi erano interessati alla Scandinavia, in particolare al controllo della Norvegia: avrebbe offerto alla Kriegsmarine nuove importanti basi navali per attaccare le rotte marittime britanniche; avrebbe assicurato la fornitura di minerali per l'industria bellica tedesca; avrebbe difeso il fianco Nord della Germania da eventuali attacchi nemici. I Tedeschi erano in posizione di svantaggio diplomatico, per avanzare proposte di alleanza alla Norvegia; pur disponendo di un contatto segreto con un politico filo-nazista norvegese, Vidkun Quisling, che intendeva effettuare un colpo di stato; e in ogni caso non credevano molto alla neutralità norvegese. I sospetti tedeschi, sulla mancanza di fermezza dei Norvegesi nel far rispettare la loro neutralità, vennero rafforzati il 14 febbraio 1940; quando, in un fiordo norvegese, avvenne l'abbordaggio della nave tedesca Altmark ad opera del cacciatorpediniere britannico HMS Cossack. Su suggerimento dei vertici della Kriegsmarine, alcuni giorni dopo, Hitler diede l'ordine di preparare i piani di invasione della Norvegia; che tralaltro prevedevano anche l'invasione della Danimarca (per pura convenienza strategica).

Nel frattempo, gli Alleati continuavano la via diplomatica con i Paesi scandinavi; ma la situazione precipitò a seguito della Pace di Mosca tra Finlandia e URSS il 12 marzo 1940: la Scandinavia non offriva più occasioni diplomatiche; e avvicinandosi la primavera, si sospettava che i Tedeschi avrebbero potuto attaccare ad Ovest la Francia. Gli Alleati progettarono così l'Operazione Wilfred: uno sbarco di truppe alleate in Norvegia nei porti di Narvik, Trondheim, Bergen, Stavanger; preceduto dalla posa di mine navali. Gli Alleati intendevano eseguire questa Operazione a qualsiasi costo, con o senza il consenso del Governo norvegese (sperando solo nell'appoggio popolare): l'apertura di un secondo fronte contro la Germania era ormai considerata vitale, per alleggerire la minaccia della Wehrmacht sul Fronte francese e per mettere "in scacco" la Kriegsmarine. L'Operazione alleata entrò in azione, forse un po' tardivamente, l' 8 aprile 1940.

La Germania si aspettava da tempo questa mossa strategica alleata, ed era già pronta a reagire. Il 9 aprile 1940, la Wehrmacht mise in atto l'Operazione Weserübung, già preventivamente progettata, invadendo la Danimarca in un solo giorno e puntando alla Norvegia, con oltre 100.000 soldati e 1000 aerei. Quasi tutta la Kriegsmarine si era già mobilitata per l'azione nei due giorni precedenti, non appena aveva appreso dell'inizio dell'Operazione alleata. Ne conseguì la Campagna Norvegese, che durò due mesi, fino al 10 Giugno 1940, con la definitiva conquista della Norvegia da parte dei Tedeschi. Gli Alleati fallirono nell'intento fondamentale di creare un secondo fronte stabile contro la Germania. Sebbene un trionfo per la Wehrmacht, la Campagna Norvegese costò alla Kriegsmarine rilevanti perdite di navi da guerra, tra le quali l'incrociatore pesante Blücher; a causa delle artiglierie pesanti della difesa costiera norvegese, nonchè dei ripetuti scontri con la Royal Navy, che pure subì diverse perdite tra le quali la portaerei HMS Glorious.

Quanto alla Svezia, mantenne la sua neutralità; e continuò a fornire materie prime per l'industria bellica tedesca, per il resto della guerra. Come conseguenza dell'invasione tedesca della Danimarca, il 12 aprile 1940 la Gran Bretagna occupò facilmente le isole Fær Øer e, altretanto facilmente, il 10 maggio 1940, l'Islanda. Queste isole erano Colonie danesi di notevole interesse strategico per la Battaglia dell'Atlantico; e già dagli Anni trenta i tedeschi avevano iniziato un lungo corteggiamento diplomatico dell'Islanda, dove tralaltro era nato un partito nazista locale, ispirato al Nazismo tedesco. Pertanto, la Gran Bretagna procedette all'invasione di queste isole, non intendendo assolutamente lasciarle sotto l'influenza tedesca. Quanto alla Groenlandia, la terza colonia danese nell'Altlantico, era già stata volontariamente ceduta il 9 aprile 1940, il giorno stesso dell'invasione della Danimarca, come protettorato agli Stati Uniti; che successivamente l'avrebbero utilizzata come base per operazioni in Atlantico.

Campagna di Francia

Il 10 maggio 1940, sempre impiegando la tattica militare della guerra lampo o Blitzkrieg, le truppe tedesche attaccavano i Paesi Bassi e il Belgio e da qui, passando per la Foresta delle Ardenne e aggirando completamente la linea Maginot, entravano in Francia dando il via alla Campagna di Francia (in codice Fall Gelb,'Caso Giallo'). Fu una straordinaria dimostrazione di potenza militare: il formidabile cuneo corazzato raggruppato nella regione delle Ardenne (oltre 2500 carri armati divisi in 7 Panzerdivision ) al comando del generale von Kleist, penetrò fulmineamente in Belgio, spazzò via le deboli difese franco-belghe nella foresta (considerata dagli alleati impenetrabile per le forze corazzate) e già la notte del 12 maggio sbucava sulla Mosa a Dinant (7^Panzerdivision del generale Rommel); il giorno dopo il grosso del cuneo corazzato raggiungeva in forze la Mosa (dove erano schierate le forze principali francesi) e passava subito all'attacco per attraversare il fiume. In soli tre giorni i panzer tedeschi costituivano profonde teste di ponte a ovest della Mosa (a Dinant, a Monthermè e sopratutto a Sedan dove i carri armati del generale Heinz Guderian svolsero un ruolo decisivo) e sbaragliavano completamente le deboli forze francesi. Dopo aver respinto con facilità alcuni sconnessi tentativi di contrattacco delle scarse riserve corazzate francesi disponibili, dal 16 maggio i panzer avevano via libera a ovest del fiume (dopo il crollo definitivo della 9^Armata francese); fu una spettacolare scorribanda di mezzi corazzati tedeschi lanciati in una corsa sfrenata nella pianura franco-belga in direzione delle coste della Manica. La situazione degli Alleati era drammatica (come confermato dai tempestosi colloqui tra Churchill, Reynaud, Daladier e i generali inglesi e francesi): il raggruppamento franco-inglese penetrato in Belgio rischiava di essere tagliato fuori e completamente distrutto in conseguenza dell'irruzione dei panzer fino al mare. Tutti i tentativi di contrattacco alleati a nord del corridoio tedesco (contrattacco inglese di Arras il 21 maggio) o a sud (a partire dalle precarie posizioni francesi sulla Somme) fallirono. I panzer ebbero via libera e fin dal 20 maggio i primi reparti corazzati raggiunsero le coste della Manica ad Abbeville. La trappola si era chiusa: quasi 600.000 soldati franco-inglesi erano ora accerchiati con le spalle al mare; unica speranza un reimbarco via mare con l'aiuto delle flotte inglesi e francesi e sotto gli attacchi della Luftwaffe; la situazione era ancora peggiorata dalla improvvisa resa dell'esercito belga (28 maggio) che scopriva ulteriormente le difese alleate nella sacca. L'Olanda, attaccata fin dal 10 maggio da altre forze corazzate e con uno spericolato lancio di paracadutisti tedeschi sul l'Aja e i ponti sulle numerose vie d'acqua dei Paesi Bassi (in parte fallito), aveva già abbandonato la lotta fin dal 15 maggio, anche in seguito al bombardamento aereo di Rotterdam; la regina Guglielmina si rifugiava in Inghilterra (a differenza del re Leopoldo del Belgio che decise di rimanere sul territorio occupato dai tedeschi). Il 26 maggio Churchill autorizzava il corpo di spedizione inglese a ripiegare senza indugio verso la costa e il porto di Dunkerque dove si stava radunando una numerosa flotta di navi militari, mercantili e di naviglio privato civile radunato per l'evacuzione . I francesi, dopo molta confusione e grossi scontri a livello politico e di comando, ripiegavano a loro volta verso la costa, abbandonando una parte delle loro forze, ormai circondate a Lilla (caduta il 29 maggio).
La situazione sembrava ormai compromessa; le colonne corazzate tedesche giunte fino al mare avevano progredito lungo la costa verso nord in direzione di Boulogne, Calais (occupate il 25 e il 26 maggio) e Dunkerque; ma un improvviso ordine di Hitler del 24 maggio ordinava a questo punto di fermare l'avanzata dei panzer e di proseguire solo con la fanteria. La decisione del Führer derivava apparentemente dal desiderio di risparmiare le sue forze migliori in vista delle future campagne, di consentire a Goering di mostrare la potenza della sua Luftwaffe (a cui sarebbe stato lasciato il compito di impedire l'evacuazione) ma forse anche dalla segreta intenzione del dittatore di risparmiare una umiliante disfatta agli inglesi anche per favorire future trattative di pace anglo-tedesche. Dal 26 maggio al 4 giugno le forze anglofrancesi riuscirono in gran parte a trarsi in salvo (Operazione Dynamo) grazie all'abnegazione delle flotte (bersagliate dalla Luftwaffe), alla resistenza dei reparti di retroguardia e all'efficace intervento della RAF (a partenza dalle basi in Inghilterra). I tedeschi si lasciarono sfuggire, anche per loro errori, una grossa parte delle truppe alleate accerchiate. Durante il cosidetto miracolo di Dunkerque furono evacuati, dopo aver abbandonato tutte le armi e l'equipaggiamento, circa 338.000 soldati alleati, di cui circa 110.000 francesi; altri 40.000 soldati (principalmente francesi) rimasero nella sacca e quindi vennero catturati. I circa 220.000 inglesi scampati, al momento privi di armi, avrebbero in realtà costituito un nucleo di truppe addestrate ed esperte su cui ricostruire l'esercito inglese e quindi continuare la guerra.

Il bilancio finale della prima fase della Campagna di Francia, nonostante questa delusione, era comunque trionfale per la Germania e per Hitler: circa 75 divisioni alleate distrutte (tra cui le migliori divisioni francesi e inglesi), 1.200.000 prigionieri totali e un enorme quantitativo di armi e equipaggiamenti catturati, il Belgio e l'Olanda costretti alla resa, l'esercito inglese cacciato dal continente,la Francia, ormai sola, ridotta in grave inferiorità numerica e di armamenti; tutto questo al costo di soli 10.000 morti e 50.000 feriti e dispersi. . Credendo che la guerra fosse oramai terminata, il 10 giugno, anche Mussolini dichiarava, a sua volta, guerra agli Alleati.

L'entrata in guerra italiana e i primi insuccessi

Il 18 giugno la Francia venne investita dall'attacco italiano: reparti di quattro armate italiane attaccarono il fronte alpino difeso da appena una divisione coloniale e tre divisioni di fanteria francesi. Presunte contestazioni (peraltro velocemente rientrate alla fine di maggio di fronte agli spettacolari successi tedeschi) da parte dell'establishement militare italiano (Badoglio in primis) riguardo l'impreparazione italiana e quindi il rischio di una entrata in guerra prematura, vennero sbrigativamente spazzate via da Mussolini, conscio delle impreparazione bellica italiana, ma convinto di una imminente vittoria tedesca e quindi della impellente necessità di entrare in guerra a fianco del Führer per motivi di prestigio personale e anche di convenienza geostrategicaFonti fondamentali:
*Renzo De Felice, Mussolini il Duce, Einaudi 1981;
*Giorgio Bocca Storia d'Italia nella guerra fascista, Mondadori 1996;
*Piero Pieri e Giorgio Rochat, Rochat Pietro Badoglio, Mondadori 2002. A livello di propaganda e di opinione pubblica mondiale l'attacco italiano (considerato una vera pugnalata alla schiena, secondo la definizione di Roosevelt), e il suo evidente fallimento, provocarono un ulteriore indebolimento del prestigio del Duce, della popolarità italiana, considerata ormai totalmente allineata alla Germania, e anche una prima stima della debolezza imprevista dell'apparato militare italiano. Infatti, nonostante la rotta generale dell'esercito francese di fronte ai tedeschi, le truppe italiane non riuscirono a sfondare le linee nemiche, favorite dall'impervio terreno alpino. Gli italiani subirono perdite maggiori, fecero mostra di pochezza organizzativa, di arretratezza tattica e di mediocre morale. Al termine della battaglia delle Alpi Occidentali a favore dell'Italia ci sarebbero stati solo alcuni modesti aggiustamenti territoriali (Mentone) e la smilitarizzazione della fascia di confine); svanirono subito, dopo i colloqui Hitler-Mussolini di Monaco, i grandiosi progetti del Duce di spartizione della Francia (linea del Rodano e Corsica), e di acquisizione dell'Impero coloniale africano francese.Fonti fondamentali:
*Renzo De Felice, Mussolini il Duce, Einaudi 1981;
*Giorgio Bocca Storia d'Italia nella guerra fascista, Mondadori 1996;
*Piero Pieri e Giorgio Rochat, Pietro Badoglio, Mondadori 2002
*Renzo De Felice, Mussolini l'alleato, Einaudi 1990;
*Giorgio Rochat, Le guerre italiane 1935-1943, Einaudi 2005.

Già il 14 giugno, dopo soli quattro giorni dalla dichiarazione di guerra, Genova era stata bombardata da britannici e francesi, senza che la marina italiana riuscisse ad intervenire. Inoltre, a causa del mancato preavviso riguardo l'imminenza della dichiarazione di guerra, la flotta mercantile perse, all'improvviso, tutto il naviglio che si trovava nei porti di nazioni divenute ostili (circa il 35% dell'intera flotta mercantile): una perdita non facilmente recuperabile, soprattuto in vista di una guerra da combattere prevalentemente su scacchieri lontani con la conseguente necessità di mantenere lunghe vie di comunicazione e di rifornimento marittime.

La resa della Francia

Il 5 giugno 1940 con un violento bombardamento aereo sulla linea della Somme e sull'Aisne, nonché sulle truppe francesi dislocate ad Abbeville e sulla Linea Maginot, i Tedeschi iniziano la battaglia per la conquista di Parigi.

Il 10 giugno i tedeschi attraversano la Senna, l'esercito francese si ritira disordinatamente sulla Loira, il gen. Weygand annucia che il fronte è stato definitivamente sfondato. Il governo francese si trasferisce da Parigi a Tours, mentre lo raggiunge la notizia che l'Italia sta per dichiarare guerra alla Francia e alla Gran Bretagna.

L'11 giugno il governatore militare di Parigi gen. Hering, annucia che la città è stata dichiarata "città aperta",che verrà occupata dai tedeschi il 14 giugno, risparmiando così la città da incursioni aeree o di artiglieria.
Intanto anche Reims cade in mano tedesche, l'esercito francese è ormai decimato e praticamente inoffensivo.

Nella notte del 16 giugno Reynard si dimette dall'incarico di Presidente del Consiglio francese a causa di divergenze con il Consiglio dei Ministri in merito alla discussione sulla proposta di De Gaulle (trasferitosi a Londra il giorno prima) di un "Unione franco-britannica", in sostanza la fusione dei due stati in uno solo.
Il maresciallo Philippe Petain forma subito un nuovo gabinetto e alle 23 incarica il suo Ministro degli Esteri Paul Baudouin di chiedere l'armistizio ai tedeschi.
Alle 24 tramite l'ambasciatore spagnolo a Parigi, il governo francese presenta ufficialmente la richiesta di armistizio.
Intanto la Wehrmacht conquista Digione, aggira la Linea Maginot e nel giro di pochi giorni invade Brest, Nantes e Samur dopo aver già conquistato tra le altre Caen, Rennes e Le Mans.

Il 19 giugno il governo tedesco si dichiara pronto a far conoscere le clausole per la cessazione delle ostilità e richiede l'invio di plenipotenziari suggerendo al governo francese di mettersi in contatto con l'Italia per trattative analoghe. Suggerimento applicato già dal giorno seguente; ciò fece in modo di fermare l'attacco armato delle truppe armate iniziato tre giorni prima.

Alle 15:30 del 21 giugno Hitler riceve i plenipotenziari francesi, le condizioni della resa sono molto pesanti: 3/5 del territorio nazionale verranno occupati dall'invasore, non saranno resi prigionieri, le spese di occupazione verranno fissate a discrezione del vincitore, l'esercito sarà ridotto a 100 000 uomini.

Il 22 giugno alle ore 18:30 il rappresentante della delegazione francese generale Huntzinger e il generale Wilhelm Keitel, capo di Stato Maggiore della Wehrmacht, firmano l'armistizio. Per volere di Hitler, l'Armistizio viene firmato nello stesso, identico modo come avvene per la Prima Guerra Mondiale: Delegati e Generali Tedeschi e Francesi si riunirono su un treno parcheggiato in aperta campagna, nella stessa posizione geografica, nella stessa carrozza di lusso e con le stesse poltrone di quel giorno del 1918, quando la Germania firmò l'Armistizio della Prima Guerra Mondiale, arrendendosi alla Francia.

Vennero lasciate alla Germania il possesso di Parigi, del nord e di tutta la costa atlantica, mentre la Francia centro-meridionale rimaneva indipendente con le sue colonie, e il governo si insediava nella cittadina di Vichy.
Nonostante le assicurazioni francesi che in nessun caso la flotta sarebbe stata consegnata ai tedeschi o agli italiani, l'Ammiragliato britannico diede avvio ad un'azione (nota come Operazione Catapult) volta a devitalizzare le navi da guerra francesi che, lasciata la Francia, erano ancorate nelle basi algerine di Mers el Kebir e Orano. Il risultato di questa azione, oltre a mille morti fra i marinai francesi, fu controproducente in termini materiali per gli inglesi. Le navi francesi che furono in grado di farlo rientrarono a Tolone, mentre quelle alle quali fu impossibile (come la corazzata Richelieu) reagirono energicamente a qualunque tentativo alleato di penetrare in Nordafrica.Tuttavia, la dimostrazione di impavida risolutezza della Gran Bretagna e del suo governo,nella tragica situazione di isolamento,non mancò di avere benefici effetti sul morale dell' opinione pubblica inglese e anche americana ( e questo sembra fosse effettivamente uno degli scopi principali dell'operazione )Una minima percentuale dei marinai francesi internati in Gran Bretagna aderì in seguito alla Francia libera.

Il 24 giugno alle 19:15 a Villa Olgiata presso Roma, il gen. Huntzinger e il gen. Badoglio firmano l'armistizio tra Italia e Francia, mentre poche ore più tardi alle 1:35 del 25 giugno entra ufficialmente in vigore l'armistizio franco-tedesco.

Nel frattempo, nel giugno del 1940 l'Unione Sovietica occupò la Lituania, l'Estonia e la Lettonia.

La Battaglia d'Inghilterra

Non trovando terreno fertile per una pace con la Gran Bretagna, Hitler iniziò a considerare l'idea di invaderla, per piegarla definitivamente. Tuttavia, per preparare la gigantesca operazione di sbarco navale, denominata in codice operazione Seelöwe (leone marino), i tedeschi dovevano prima ottenere il controllo dei cieli britannici e indebolire le difese costiere della Gran Bretagna. Pertanto la Luftwaffe tedesca, dal 10 luglio 1940, iniziò una serie di numerosissime incursioni diurne e notturne contro gli aeroporti della RAF, nonchè contro le difese costiere, i porti e le industrie di aerei ed armamenti della Gran Bretagna. La campagna aerea tedesca di bombardamenti strategici, passata alla storia con il nome di battaglia d'Inghilterra, sembrò avere un moderato successo sino alla fine di agosto, seppur con gravi perdite di aerei da parte della Luftwaffe. Nel settembre, tuttavia, un cambiamento degli ordini di guerra da parte di Hitler, mutò il carattere della campagna aerea da stategica a terroristica: i tedeschi, iniziando a bombardare le città britanniche, in particolare Londra, volevano ora tentare di costringere i britannici a chiedere la pace colpendo direttamente la popolazione civile, nel tentativo di demoralizzarla. Questo cambio di tattica, da parte dei tedeschi, offrì alla Royal Air Force l'insperata occasione di non essere più direttamente nel mirino del nemico e di poter quindi riorganizzare e rinforzare la difesa aerea. Come conseguenza, i tedeschi soffrirono perdite di aerei sempre crescenti, finchè il 31 ottobre 1940 lo stesso Hitler si rese conto che ormai l'invasione della Gran Bretagna non era più possibile da realizzarsi per quell'anno e rinviò l'operazione Leone Marino a tempo indeterminato. Come rabbiosa vendetta per l'insuccesso della Luftwaffe nel piegare la RAF e il morale dei britannici, nonchè come risposta ai primi bombardamenti notturni della RAF ai danni di Berlino, per i quali Hitler pretendeva terribili rappresaglie, nella notte tra il 14 ed il 15 novembre 1940 la Luftwaffe effettuò il bombardamento di Coventry, lasciando la città britannica quasi completamente distrutta o in fiamme. Successivamente però, la Luftwaffe fu costretta a ridurre notevolmente il numero di incursioni contro la Gran Bretagna, che divennero esclusivamente notturne e sempre più rare nel corso degli anni successivi, per limitare la perdita di aerei.

Allo scopo di portare la Gran Bretagna alla sottomissione, la Germania attuò anche un blocco navale, la battaglia dell'Atlantico, svolta soprattutto dai temibili U-Boot. Secondo una teoria accreditata, in realtà Hitler perseguì malvolentieri tutta la campagna contro la Gran Bretagna, ritenendo che l'avversario inglese fosse ormai fuori combattimento e che prima o poi avrebbe chiesto un armistizio. Prima della battaglia d'Inghilterra, Hitler sottovalutava le capacità di resistenza della Gran Bretagna; sperava persino di coinvolgerla, dopo l'armistizio, in una futura alleanza contro l'Unione Sovietica. Difatti, tutti i piani di Hitler erano rivolti all'Est ed alla futura campagna contro l'Unione Sovietica; pertanto non impegnò nella battaglia d'Inghilterra tutte le risorse che avrebbe dovuto e potuto impiegare; né dedicò alla battaglia aerea tutta l'attenzione che essa meritava. Nel dopoguerra, molti generali tedeschi ed alleati intervistati da scrittori e giornalisti, nonchè la maggior parte degli storici, concordarono sul fatto che «la mancata effettuazione dell'operazione Seelöwe negò alla Germania l'unica concreta possibilità di vincere la seconda guerra mondiale».

Campagna italiana di Grecia

Il 28 ottobre 1940, su personale iniziativa di Benito Mussolini e senza avvisare l'alleato tedesco, l'Italia attaccò la Grecia partendo dalle basi in Albania; l'iniziativa nasceva principalmente dalle esigenze di prestigio del Duce (ottenere un successo militare da contropporre ai trionfi di Hitler) e dall'insipienza di Ciano e dei generali sul posto. Organizzato frettolosamente, con mezzi e uomini (appena 100 000 uomini nella fase iniziale) totalmente insufficienti e basato sul presupposto che la Grecia sarebbe crollata senza combattere, l'attacco alla nazione ellenica, sferrato inoltre in condizioni climatiche pessime, si rivelò molto più difficile del previsto. I greci non solo si batterono accanitamente e sfruttando le caratteristiche del terreno, respinsero rapidamente l'attacco italiano. Inoltre disponendo temporaneamente della superiorità numerica, passarono al contrattacco rigettando le forze italiane in Albania. Si sviluppò quindi una aspra guerra di montagna tra eserciti appiedati e poco mobili (una specie di riedizione della Prima Guerra Mondiale), snervante e demoralizzante per le truppe. Di fronte alla sconfitta (caduta di Coriza il 22 novembre), Mussolini costrise Badoglio alle dimissioni e procedette a sostituire i comandanti oltre ad inviare i rinforzi disponibili. Si riuscì a fermare l'avanzata greca ma il fronte rimase bloccato in terra albanese per tutto l'inverno, senza possibilità di passare al contrattacco. Peraltro i Britannici aspettandosi questa mossa da parte italiana, decisero di accorrere in aiuto delle forze greche, loro alleate sin dai tempi della Prima Guerra Mondiale. A questo proposito venne organizzato un contingente di 56.000 uomini, a rinforzo delle truppe greche prevedendo un intervento tedesco in aiuto degli italiani; la Royal Air Force disponeva già di basi in Grecia. Gli Alleati conseguirono così loro prima vittoria politico-propagandistica; mentre Mussolini, costretto a chiedere l'intervento di Hitler (dopo i ripetuti fallimenti di riprendere l'offensiva), subì una significativa perdita di prestigio e di consenso interno e internazionale. L'intervento della Germania si fece attendere per diversi mesi. Hitler, già impegnato, fin dall'autunno 1940, in un complesso gioco diplomatico per organizzare un sistema di alleanze in vista della progetta invasione dell'Unione Sovietica (colloqui con i dirigenti rumeni, ungheresi, bulgari e finlandesi), era molto contrariato dall'intervento italiano in Grecia. La nuova campagna lo costringeva ad una diversione, resa peraltro necessaria per stabilizzare la regione, cacciare gli inglesi dal continente per la seconda volta e rafforzare il fianco meridionale dello schieramento dell'Asse contro l'URSS. Fonti in:
*Giorgio Bocca, Storia d'Italia nella guerra fascista, Mondadori 1996;
*Giorgio Rochat, Le guerre italiane 1935-1943, Einaudi 2005;
*Mario Cervi, Storia della guerra di Grecia, Rizzoli 1986;
*Renzo De Felice, Mussolini l'alleato, Einaudi 1990;
*Ian Kershaw, Hitler 1936-1945, Bompiani 2001.

1941

L'invasione dei Balcani e i preliminari dell'attacco a Est

A primavera Hitler aveva ormai messo a punto il sistema di alleanze necessario per risolvere la situazione greca e per rafforzare lo schieramento contro l'Unione Sovietica;l'Ungheria,la Romania e la Bulgaria si affiancavano ufficialmente all'Asse e aprivano le porte all'esercito tedesco;la stessa Jugoslavia,anch'essa obiettivo delle ambizioni mussoliniane,firmava in un primo tempo un trattato con la Germania. Ma il 27 marzo si verificava un golpe interno a Belgrado e un rovesciamento di Alleanze a favore degli inglesi; la risposta di Hitler fù fulminea: il 30 marzo scatenava l'Operazione Marita con l'obiettivo di spazzare via Jugoslavia e Grecia e di sbaragliare il corpo di spedizione inglese. Il selvaggio bombardamento aereo di Belgrado segnò l'inizio di una nuova guerra lampo tedesca: le Panzerdivision dilagarono in tutte le direzioni partendo dalle loro basi in Bulgaria,in Romania e in Austria, l'esercito jugoslavo ( minato da contrasti etnici interni ) si disgregò in pochi giorni, Belgrado venne occupata (13 aprile), la resa venne firmata il 17 aprile. Contemporaneamente altre forze corazzate tedesche,passando per la Macedonia,aggiravano lo schieramento difensivo anglo-greco, occupavano Salonicco (8 aprile) e tagliavano fuori le forze greche che affrontavano gli italiani in Albania (presa di Giannina il 21 aprile).La Grecia si arrendeva il 24 aprile. L'esercito italiano ebbe parte minore in queste vicende belliche, dimostrando ancora una volta la sua assoluta inferiorità rispetto all'alleato tedesco. Le spoglie delle nazioni balcaniche vennero divise tra Germania ( Serbia, Grecia continentale e isole),Italia ( Slovenia e Croazia,dove venne costituito il regime fantoccio di Ante Pavelic, e isole greche), Romania,Ungheria e Bulgaria. Ormai in rotta, il corpo di spedizione inglese riuscì a effettuare una nuova miracolosa evacuazione via mare dai porti greci(25 aprile). Il nuovo trionfo hitleriano veniva suggellato ( dal 20 al 29 maggio) dalla spettacolare conquista per via aerea,pur con gravi perdite, dell'isola di Creta ( occupata da truppe australiane e neozelandesi) da parte dei paracadutisti tedeschi.

Nonostante la perdita di tempo causata da queste campagne balcaniche,l'esercito tedesco era ora al massimo della sua efficienza e pronto al grande attacco generale contro l'Unione Sovietica.

Intanto il 13 aprile Stalin mise a segno un colpo strategico a suo favore: firmò con il Giappone il Patto nippo-sovietico di non aggressione, di durata quinquennale, con il quale si coprì le spalle da un attacco giapponese che, in caso di guerra con la Germania di Hitler, avrebbe esposto l'Unione Sovietica a combattere su due fronti.

Operazione "Barbarossa"

Il 22 giugno la Germania, rompendo il patto di non aggressione del 1939, scatenava la gigantesca Operazione Barbarossa: Hitler mirava a distruggere l'Unione Sovietica in un colpo solo; in pochi mesi la schiacciante potenza della Wehrmacht avrebbe dilagato senza freni a est (obiettivo provvisorio la linea Arcangelo-Astrahan); nei suoi progetti si sarebbe istaurato il dominio totale germanico, le popolazioni locali sottomesse, sterminate o deportate, Mosca e Leningrado rase al suolo, le terre orientali ridotte a terre di colonizzazione e sfruttamento per la razza superiore tedesca.Stalin, nonostante i numerosi avvertimenti diplomatici e di intelligence ricevuti, venne colto di sorpresa: fino all'ultimo aveva interpretato i segni di un attacco tedesco come semplici pressioni intimidatorie di Hitler per costringerlo a trattare da posizioni di debolezza. Quindi le forze sovietiche in prima linea non furono tempestivamente allertate (per non rischiare incidenti con le truppe tedesche) e, lasciate senza ordini precisi, vennero attaccate di sorpresa dalle schiaccianti forze nemiche. Oltre 3 milioni di soldati tedeschi parteciparono all'attacco appoggiati dai contingenti degli stati satelliti della Germania(prontamente accorsi alla 'Crociata contro il bolscevismo') Romania, Ungheria, Slovacchia, Italia, Finlandia e dalle formazioni volontarie reclutate nei Paesi Bassi, in Francia, in Scandinavia e in Spagna.

Fin dall'inizio la situazione dei sovietici si rivelò drammatica. I potenti cunei corazzati tedeschi (quattro gruppi con circa 3500 carri armati) avanzarono subito in profondità, progredirono per decine di chilometri nelle retrovie delle truppe sovietiche rimaste ferme sulle linee di confine e conquistarono d'assalto ponti sui fiumi più importanti(Dvina, Niemen e Bug) e altri punti strategici. Il caos regnava nelle retrovie e nella catena di comando sovietica; le comunicazioni erano interrotte, le incursioni aeree devastavano i depositi e i centri di comando, a Mosca nè Stalin nè lo Stavka percepirono subito la catastrofe che si profilava. Mentre le prime linee si battevano accanitamente e disordinatamente, le colonne corazzate tedesche manovravano per richiudere in grandi sacche le forze sovietiche. Le ingenti riserve corazzate sovietiche presenti nelle retrovie vennero gettate subito allo sbaraglio contro le molto più esperte Panzerdivision: si scatenarono numerose battaglie d'incontro sia a nord (Raseniai) sia al centro (Alytus), ma i carri armati russi subirono perdite spaventose, impiegati allo scoperto, confusamente e sotto gli attacchi della Luftwaffe (con un riuscito attacco di sorpresa sugli aeroporti russi, l'aviazione tedesca guadagnò subito il dominio del cielo). A sud le forze corazzate sovietiche si batterono meglio (battaglia di Brody-Dubno) e misero in difficoltà i panzer del cuneo corazzato tedesco; ma la superiorità tedesca si impose e anche in questo settore i mezzi corazzati tedeschi, dopo aver inflitto grandi perdite, continuarono ad avanzare. Ai primi di luglio le grosse riserve corazzate sovietiche erano state malamente impiegate dal comando sovietico e quindi distrutte quasi completamente. I carri armati tedeschi poterono così proseguire l'avanzata negli stati Baltici, avvicinandosi addirittura a Leningrado, progredire verso Zhitomir e Kiev, chiudere la sacca di Uman e sopratutto accerchiare tre armate sovietiche nella gigantesca trappola di Minsk-Byalistock il 28 giugno (quasi 400.000 perdite ).

Il 3 luglio, dopo una eclissi di oltre dieci giorni, Stalin rientrava in campo con un celebre discorso radiofonico in cui delienava realisticamente le difficoltà della situazione e l'entità della minaccia che incombeva sull'URSS e i suoi popoli. L'intervento del dittatore servì, accompagnato da misure draconiane (secondo i ben noti metodi staliniani), a rafforzare la disciplina, mobilitare tutte le risorse e organizzare nuove armate per ricostituire un fronte difensivo. Infatti, alla metà di luglio, lo schieramento iniziale sovietico era stato praticamente distrutto dall'attacco tedesco (oltre un milione di prigionieri solo nel primo mese di guerra ). I tedeschi, dopo aver rastrellato la sacca di Minsk, procedevano rapidamente lungo la strada di Mosca. A Smolensk anche il secondo scaglione sovietico, frettolosamente organizzato, venne accerchiato (18 luglio); si scatenò una sanguinosa battaglia, la resistenza sovietica fu aspra e, anche se al costo di gravi perdite (350.000 uomini) servì a rallentare e contenere la progressione diretta tedesca lungo la strada di Mosca (fine luglio) .
 
Nel frattempo i tedeschi avevano conquistato completamente gli Stati Baltici (accolti favorevolmente dalla popolazione) e marciavano su Leningrado; l'intervento finlandese da nord (1°luglio) aggravò ancora la situazione della ex-capitale. Agli inizi di agosto la precaria linea difensiva di Luga venne superata; con manovra aggirante le colonne tedesche (pur duramente contrastate dalle raccogliticce forze sovietiche) raggiunsero il Lago Ladoga a Schlissenburg l'8 settembre, i finlandesi avevano riconquistato parte della Carelia, Leningrado era totalmente isolata. Cominciava la tragedia della grande città, decimata dalla fame e dai bombardamenti, ma determinata a non arrendersi ;durante l'inverno solo la via della vita sul ghiaccio del Ladoga avrebbe permesso la precaria sopravvivenza dei resti della popolazione. A sud, dove i tedeschi erano rafforzati dai contingenti satelliti rumeno (che marciò lungo la costa del Mar Nero verso Odessa) e italiano (CSIR), la resistenza sovietica era più solida, in difesa di Kiev e della linea del Dniepr; quindi, essendo le forze tedesche più deboli, l'avanzata venne rallentata.

Alla fine di luglio Stalin fece mostra di un certo ottimismo, durante i colloqui con l'inviato di Roosevelt Harry Hopkins, esprimendo la sua sicurezza di fermare la guerra lampo tedesca; pur non sconsiderato, l'ottimismo staliniano (basato anche sulla riuscita mobilitazione delle risorse umane e militari sovietiche e sulla pianificata evacuazione degli impianti industriali negli Urali e in Siberia) era certamente prematuro: i tedeschi erano ancora molto potenti, nonostante le dure perdite (390.000 uomini al 13 agosto ) ed erano in grado di proseguire l'avanzata verso il cuore della Russia.
In questa fase sorsero contrasti anche nell'Alto Comando tedesco tra Hitler, ostile a seguire il miraggio di Mosca e quindi a proseguire direttamente verso la capitale, e alcuni generali (Halder e Guderian principalmente) determinati invece a marciare subito su Mosca sperando anche negli effetti psicologici derivanti dalla caduta della città . Hitler impose la sua decisione; preoccupato dalle difficoltà verificatesi nel settore meridionale architettò una nuova gigantesca manovra accerchiante con l'afflusso verso sud di una parte delle forze corazzate del raggruppamento centrale. La manovra avrebbe dato origine alla 'micidiale sacca di Kiev' , in cui l'intero concentramento di forze sovietico del settore meridionale venne accerchiato e distrutto con la perdita di oltre 600.000 soldati (24 settembre 1941). La catastrofe, in parte scaturita da alcune decisioni errate di Stalin (deciso a non cedere Kiev anche per motivi di prestigio) sembrò confermare la correttezza delle decisioni del Führer. Alla fine di settembre la situazione sembrava decisa a favore dei tedeschi: Leningrado era stretta nel mortale assedio tedesco-finlandese; le difese di Mosca, imperniate sulle precarie linee fortificate a est di Smolensk, apparivano vulnerabili; a sud si apriva il vuoto di fronte alle colonne corazzate tedesche. L'Ucraina era completamente conquistata (presa di Kharkov il 24 ottobre), la Crimea era invasa (dal 18 ottobre), i tedeschi si spingevano in direzione di Rostov, porta del Caucaso (che sarebbe caduta provvisoriamente il 20 novembre) .

La battaglia di Mosca

Il 2 ottobre, dopo il rafforzamento del raggruppamento centrale tedesco portato a 1 milione di uomini e 1.700 carri armati, Hitler scatenava l'Operazione Tifone: una potente offensiva diretta a conquistare Mosca, distruggere le forze sovietiche a difesa della capitale e concludere vittoriosamente la guerra all'Est prima dell'arrivo dell'inverno. Nonostante le gravi perdite già subite dai tedeschi (551.000 perdite totali alla data del 30 settembre ) il Führer e l'alto comando tedesco mantenevano la piena fiducia di vincere questa ultima grande battaglia contro le superstiti forze sovietiche, che avevano subito perdite enormi di uomini (oltre 2,7 milioni di perdite, secondo le stesse fonti sovietiche ) ed equipaggiamenti. L'inizio dell'Operazione Tifone sembrò confermare l'ottimismo tedesco: i cunei corazzati penetrarono subito le cinture difensive sovietiche (malamente schierate e organizzate) e progredirono con grande velocità chiudendo due nuove gigantesche sacche di accerchiamento a Brjansk e Vjazma (7 ottobre); un'altra colonna di panzer entrò di sorpresa a Orël (2 ottobre). La situazione dei russi si aggravò rapidamente: le forze poste a difesa di Mosca erano accerchiate (queste truppe si batterono coraggiosamente fino alla fine del mese, ma subirono perdite molto pesanti, almeno 500.000 uomini ), i carri armati tedeschi avanzavano sulla capitale direttamente dalla strada maestra di Smolensk, da nord passando per Kaluga (occupata il 12 ottobre) e anche da sud . Stalin per la prima volta mostrò segni di disperazione; il 14 ottobre esplose il panico a Mosca, mentre il corpo diplomatico e il governo si trasferivano a Kujbysev. Il momento di scoramento del dittatore sovietico fu breve; decise quindi di rimanere personalmente nella capitale e organizzare la difesa di Mosca richiamando dal fronte di Leningrado l'abile generale Zhukov e, soprattutto, schierando numerose divisioni siberiane ben equipaggiate provenienti dall'Estremo Oriente (a questo punto Stalin, anche grazie alle notizie fornite dalla spia Richard Sorge, si convinse che il Giappone non avrebbe attaccato l'URSS alle spalle ). L'intervento di queste truppe scelte, l'energia dispiegata da Stalin e Zhukov e anche l'arrivo sul campo di battaglia del periodo del fango che intralciò enormemente la progressione delle colonne tedesche, concorsero a fermare la marcia sulla capitale (fine ottobre) . Ma i tedeschi non rinunciarono e, dopo aver atteso che i primi geli solidificassero il terreno, ripresero ancora l'attacco, nonostante l'approssimarsi dell'inverno russo a cui erano totalmente impreparati (per decisione di Hitler l'equipaggiamento invernale era stato escluso ottimisticamente dalle dotazioni delle truppe combattenti). Anche quest'ultimo tentativo tedesco (iniziato il 16 novembre), nonostante qualche successo (alcuni reparti tedeschi giunsero in vista della periferia della capitale sovietica il 4 dicembre), sarebbe fallito di fronte alla solida resistenza sovietica e al progressivo peggioramento del clima.

Stalin e Zhukov disponevano ancora di forze di riserva efficienti e ben equipaggiate per l'inverno, con cui sferrarono a partire dal 5 dicembre un improvviso contrattacco sia a nord di Mosca che a sud della capitale contro le punte avanzate tedesche ormai bloccate anche dall'arrivo del gelo. Il colpo cadde totalmente inaspettato sulle truppe tedesche ormai esauste; in mezzo alle intemperie invernali i russi passarono all'offensiva, liberarono molte importanti città intorno a Mosca, e rigettarono i tedeschi a oltre 100 km dalla capitale; la Wehrmacht subì la sua prima pesante sconfitta della guerra; ci furono crolli del morale tra le truppe e i generali tedeschi; enormi quantità di equipaggiamento furono persi. L'Operazione Barbarossa si concludeva alla fine dell'anno con un fallimento; l'URSS, nonostante le enormi perdite (4,3 milioni di perdite totali nel 1941 ), non era crollata e era passata al contrattacco, i tedeschi erano costretti a combattere una dura battaglia difensiva invernale, la situazione geostrategica complessiva cambiava a sfavore della Wehrmacht (molto indebolita: 831.000 perdite al 31 dicembre; quasi un quarto dei suoi effettivi ). Per Hitler, forse già presago della futura sconfitta ma tenacemente deciso a continuare la guerra su tutti i fronti (organizzò personalmente la difesa ad oltranza sul fronte orientale per evitare una ritirata incontrollabile dell'Esercito tedesco), il futuro diventava oscuro. .

Mediterraneo e Africa
Per la Royal Navy la situazione nel Mediterraneo si fece difficile. Nonostante la brillante vittoria contro gli italiani presso battaglia di Capo Matapan (27 marzo), la Mediterranean Fleet subì pesanti perdite durante le operazioni per l'evacuazione della Grecia. In autunno il sottomarino tedesco U311 colò a picco la corazzata Barham, e in dicembre andarono perdute anche la Valiant e la Queen Elizabeth, ad opera dei mezzi d'assalto della marina italiana. Nel corso dello stesso anno la Mediterranean Fleet aveva perduto la portaerei Ark Royal, l'incrociatore pesante York, gli incrociatori Gloucester, Calcutta, Neptune, Fiji e numerosi cacciatorpediniere e unità minori. Gravi danni aveva subito anche la corazzata Nelson, silurata da aerei italiani, e le portaerei Illustrious e Formidable, gravemente danneggiate da bombardieri tedeschi. Le difficoltà create dalle pesanti perdite non impedirono alla flotta britannica di infliggere a sua volta gravi danni al traffico di rifornimenti tra Italia e Libia. Per quanto duramente provata dai bombardamenti aerei, la piazzaforte di Malta rimase una pericolosa spina nel fianco dei rifornimenti italo-tedeschi.

Le truppe presenti in Africa orientale, dopo i primi, effimeri successi (conquista di Cassala e occupazione della Somalia britannica), furono presto isolate. Nella primavera la maggior parte dell'Africa Orientale Italiana fu occupata dalle truppe britanniche. L'ultima piazzaforte italiana a cadere in mano inglese fu Gondar, dopo strenua difesa da parte del colonnello Guglielmo Nasi (27 novembre 1941 Battaglia di Gondar).

Battaglia dell'Atlantico
(da completare)

1942

Controffensiva invernale Sovietica
L'anno iniziò sul gigantesco fronte Orientale con le nuove offensive sovietiche invernali ordinate da Stalin (convinto della possibilità di un crollo 'napoleonico' dell'esercito tedesco e quindi desideroso di non dare respiro all'invasore) in tutte le direzioni: dopo la vittoriosa battaglia di Mosca, l'Armata Rossa proseguì la sua avanzata, in mezzo alle intemperie dell'inverno russo e a costo di terribili perdite, soprattutto nella regione a ovest della capitale. I tedeschi furono spesso in drammatiche difficoltà, persero ancora parecchio terreno, ma non crollarono (in parte per l'ordine di Hitler di resistenza sul posto ed anche per aver mantenuto la loro coesione e combattività). Leningrado rimase bloccata, Rzev e Vjazma divennero caposaldi sulla via di Mosca, la linea del Donec venne mantenuta ; le due sacche di Demjansk e Kholm vennero tenacemente difese dalle truppe tedesche accerchiate che,rifornite per via aerea, resistettero fino a primavera(quando vennero liberate dalle colonne di soccorso).

Operazione "Blu"

A costo di gravi perdite, con oltre 1 milione di soldati morti o feriti dal 22 giugno 1941 al 30 marzo 1942, la Wehrmacht riuscì a fermare la prima controffensiva dell'Armata Rossa, parimenti dissanguata: 1,5 milioni di perdite . Hitler, consapevole del fatto che il tempo lavorasse contro di lui (dopo l'entrata in guerra della potenza nordamericana) e erroneamente convinto che i russi dopo la loro sanguinosa offensiva invernale avessero definitivamente esaurito le loro forze, impose una nuova offensiva concentrata nel solo settore meridionale dell'immenso fronte orientale allo scopo di schiacciare le forze residue sovietiche e di conseguire quegli obiettivi strategico-economici (il bacino del Donbass, la regione del Volga, il petrolio del Caucaso, il grano del Kuban) ritenuti essenziali per proseguire una lunga guerra aeronavale contro le potenze anglosassoni. Dopo alcuni contrasti a livello dell'Alto comando tedesco tra alcuni generali, favorevoli ad un nuovo attacco diretto su Mosca o addirittura ad un mantenimento della difensiva, e Hitler, deciso a concludere a tutti i costi la guerra all'est entro il 1942, l'Operazione Blu veniva definitivamente stabilita ( Direttiva 41 del 5 aprile).

Il 28 giugno 1942 la Wehrmacht ripartiva all'offensiva, puntando verso Sud-Est. Dopo alcune grosse vittorie tedesche preliminari, quali la conquista della Crimea e del grande porto di Sebastopoli (già assediati da diverse settimane), e la Seconda battaglia di Kharkov, che frustrò i tentativi di attacco sovietici, iniziava la spinta decisiva in direzione del fiume Don, del fiume Volga e contemporaneamente anche del Caucaso. La Wehrmacht, favorita anche da contrasti nelle alte sfere sovietiche sulle strategie da seguire, a seguito degli errori commessi da Stalin e dai suoi Generali in primavera, per alcuni mesi sembrò nuovamente trionfante e vicina alla vittoria definitiva: l'Armata Rossa batteva in ritirata in disordine; sempre nuovi territori venivano conquistati; e con la presa di Rostov (23 luglio), si erano aperte le porte del Caucaso. Hitler, convinto che ormai il crollo sovietico fosse imminente, impose di accelerare i tempi, con una avanzata contemporanea sia verso il Volga e il grande centro industriale di Stalingrado, sia verso il Caucaso e i pozzi di petrolio di Grozny e Baku.

La Battaglia di Stalingrado

Per Stalin era un momento drammatico: la città che portava il suo nome era minacciata, l'esercito sembrava scoraggiato, i tedeschi invincibili, gli alleati anglosassoni sembravano osservare la situazione: nessun Secondo Fronte in Europa nel 1942 (nonostante i progetti di Marshall e Eisenhower per intervenire subito in Francia per alleggerire la pressione sui Russi, Churchill, sempre timoroso dei tedeschi e forse desideroso di un dissanguamento reciproco russo-tedesco, ebbe partita vinta con Roosevelt e impose l'abbandono dei piani americani e l'adozione del piano di sbarco in Nord Africa ).

Il 28 luglio Stalin emanava il suo famoso ordine del giorno Non un passo indietro: era l'inizio della ripresa militare, organizzativa e morale dell'Armata Rossa; fin dal 17 luglio era cominciata la terribile battaglia di Stalingrado. Il 23 agosto i tedeschi raggiungevano il Volga ma la resistenza sovietica fu subito durissima, Stalin mobilitò tutte le risorse, nella città (disperatamente difesa dalla 62^Armata del generale Vasilij Ivanovic Cujkov) infuriò per due mesi una tremenda battaglia stradale che dissanguò la potente VI Armata tedesca del generale Friedrich Paulus. Contemporaneamente anche nel Caucaso l'avanzata tedesca rallentava (nonostante alcuni spettacolari successi propagandistici tedeschi come la scalata del monte Elbrus in agosto) e finiva per fermarsi alle porte di Groznij e di Tblisi e Tuapse, sfiancata dalle prime intemperie, dalle difficoltà del terreno e dalla tenace difesa sovietica.

A metà novembre i tedeschi erano avvinghiati in un sanguinoso massacro a Stalingrado, bloccati definitivamente nel Caucaso, ridotti alla difensiva su tutto il resto del fronte Orientale. Il fronte dell'asse si estendeva pericolosamente su quasi 3000 km, con i due raggruppamenti più potenti bloccati a Stalingrado e nel Caucaso. Il pericolo principale risiedeva nel lungo fianco settentrionale sul Don; ma Hitler impose di mantenere le posizioni raggiunte (del resto anche molti generali tedeschi ritenevano l'Armata Rossa ormai sfiancata e incapace di offensive strategiche ).Viceversa Stalin e i suoi Generali Vasilevsky e Zhukov già dal settembre avevano iniziato ad organizzare gigantesche controffensive, previste per il tardo autunno e l'inverno. Erano le famose offensive 'planetarie' dell'Armata Rossa (denominate con nomi di Pianeti, per sottolineare il massiccio numero di forze impiegate).

Il 19 novembre 1942 si scatenava l'Operazione Urano: in cinque giorni i corpi meccanizzati sovietici travolgevano le difese tedesco-rumene sul Don, sbaragliavano le modeste riserve corazzate tedesche e si congiungevano a Kalac (23 novembre), accerchiando completamente la VI Armata bloccata a Stalingrado (quasi 300.000 uomini ). Mentre falliva l'Operazione Marte sulla direttrice di Mosca, a metà dicembre Stalin sferrava il nuovo attacco sul Don (Operazione Piccolo Saturno), mentre i tedeschi tentavano disperatamente di venire in soccorso delle truppe rimaste accerchiate a Stalingrado anche per ordine di Hitler (testardamente risoluto a tenere le posizioni sul posto fino all'ultimo). La catastrofe colpì in pieno anche le truppe italiane del corpo di spedizione in Russia (impiegato fin dal 1941 come CSIR e rinforzato nel 1942 come VIII Armata o ARMIR), schierate a difesa del Medio Don con mezzi e equipaggiamenti totalmente inadeguati. Dal 19 dicembre la rotta degli italiani, inseguiti nella neve dalle colonne corazzate sovietiche, si trasformò in tragedia (quasi 100.000 perdite ). Alla fine dell'anno la situazione dell'Asse sul fronte orientale era quasi disperata: l'armata tedesca bloccata a Stalingrado accerchiata, isolata, affamata e ormai senza più speranze, le truppe satelliti rumene e italiane in rotta, l'esercito tedesco nel Caucaso in piena ritirata (dal 30 dicembre) per evitare un nuovo accerchiamento, i russi inarrestabili (l'Asse perse circa 1 milione di uomini tra il novembre 1942 e il 2 febbraio 1943, data della resa definitiva a Stalingrado).

Battaglia dell'Atlantico
(da completare)

Il problema del Secondo Fronte e l'incursione di Dieppe
(da completare)

1943

La controffensiva Tedesca

Il 2 febbraio 1943, i miseri resti della VI Armata tedesca si arrendevano a Stalingrado. Mentre si consumava il drammatico finale della interminabile battaglia, Stalin e il Comando supremo avevano ampliato ancora le dimensioni e gli scopi della offensiva invernale sovietica. Coscienti delle enormi perdite inflitte alle truppe dell'Asse ( quasi 70 divisioni distrutte - almeno 30 tedesche,18 rumene,10 italiane e 10 ungheresi ) e di fronte ai segni di ritirata generale dei tedeschi (il 30 dicembre era iniziato il ripiegamento dal Caucaso e il 12 gennaio era cominciata con un travolgente successo l'offensiva sul Medio Don contro le truppe ungheresi e il Corpo Alpino italiano ) i comandi sovietici speravano di respingere il nemico, prima del disgelo di primavera, almeno fino al Dniepr e alla Desna e anche di farlo crollare definitivamente. Le vittorie sovietiche, in effetti, si succedevano: sul Medio Don le colonne corazzate sovietiche procedevano verso Kursk e Kharkov; il Caucaso veniva progressivamente liberato; Rostov tornava in mano russe il 14 febbraio; il 30 gennaio cominciavano due nuove operazioni (Galoppo e Stella) dirette verso il Dniepr e il mar d'Azov; il 14 febbraio cadeva anche Kharkov dopo una dura battaglia contro alcuni reparti scelti tedeschi. Stalin e lo Stavka organizzavano contemporaneamente altre offensive sul fronte di Leningrado (che venne parzialmente sbloccata il 18 gennaio), sul fronte di Rzev-Vjazma (dove i tedeschi ripiegarono ordinatamente ai primi di marzo) e anche sul fronte di Orël e Smolensk. Ma ormai anche i sovietici erano esauriti dopo tre mesi di offensive ed estenuanti inseguimenti; i reparti erano stanchi, le carenze logistiche si aggravavano; i comandi e lo stesso Stalin sottovalutarono le difficoltà e i pericoli. I tedeschi, dopo un momento di sbandamento, mantennero la loro efficenza combattiva e con l'afflusso di forti reparti corazzati provenienti dalla Francia, organizzarono una grossa controffensiva per tagliare fuori le punte avanzate sovietiche e ristabilire finalmente la situazione su tutto il Fronte Orientale. Dopo alcuni duri contrasti sulla condotta operativa tra l'impaziente Hitler e l'abile feldmaresciallo von Manstein, comandante sul campo, a partire dal 19 febbraio le Panzerdivisionen tedesche sferrarono il loro contrattacco: i sovietici furono colti di sorpresa (era convinzione generale che i tedeschi avrebbero continuato la loro ritirata almeno fino al Dniepr) e in parte sbaragliati. Tutte le colonne di testa vennero messe in grave difficoltà e cominciarono precipitosamente a ripiegare. I tedeschi riguadagnarono la linea del Donec e del Mius, a marzo riconquistarono anche Kharkov, prendendosi una sanguinosa rivincita (Terza battaglia di Kharkov). Anche i tentativi sovietici verso Orël e Smolensk vennero respinti. A metà marzo con l'arrivo della rasputizsa (disgelo primaverile) le operazioni si fermarono e il fronte si stabilizzò momentaneamente.

La battaglia di Kursk e l'avanzata generale Sovietica

Nella primavera del 1943, la nuova linea del Fronte presentava nel settore centrale un grosso Saliente sovietico profondamente spinto verso ovest, presso Kursk: situazione potenzialmente pericolosa e favorevole ad un nuovo attacco tedesco a tenaglia. Tuttavia Hitler, scosso dalla catastrofe di Stalingrado e dalle sconfitte subite in Africa Settentrionale dall'Afrika Korps, con conseguente ulteriore indebolimento dell'alleato italiano, mostrò per una volta indecisione nella pianificazione strategica. Timoroso di un nuovo fallimento, e di fronte ai pareri ampiamente divergenti dei suoi generali, Hitler decise successivi rinvii della prevista offensiva a tenaglia, per dare tempo all'industria bellica tedesca di fornire alla Wehrmacht un grande numero di carri armati; tra i quali i nuovi Panther e Tiger dai quali si aspettava risultati decisivi.

Il ritardo tedesco nello scatenare l'offensiva fornì ai Sovietici l'opportunità di rafforzare e fortificare il Saliente di Kursk. Anche Stalin stava pianificando nuove offensive, per liberare il territorio sovietico ancora occupato, ma di fronte ai giganteschi preparativi tedeschi decise, su consiglio anche dei suoi Generali, di mantenersi in un primo tempo sulla difensiva, per poi passare in un secondo momento ad una controffensiva generale. L'Armata Rossa ebbe tutto il tempo di prepararsi allo scontro. Il Saliente di Kursk fu riempito di mine anticarro e cannoni anticarro sovietici; trasformandosi da potenziale punto debole del Fronte sovietico in autentica trappola per la Wehrmacht.

Il 5 luglio i Tedeschi iniziavano l'Operazione Cittadella per schiacciare il Saliente di Kursk: furono otto giorni di battaglia durissimi tra i panzer tedeschi e le difese anticarro e i carri armati sovietici. Il 12 luglio i Tedeschi, dopo aver subito grosse perdite, non erano ormai più in grado di insistere nell'attacco. La gigantesca mischia corazzata di Prokhorovka suggelò la sconfitta tedesca, proprio mentre nello stesso momento, secondo i progetti di Stalin, i Sovietici passavano a loro volta all'attacco nella regione di Orël e sul Mius. I Tedeschi, avendo perso circa il 60% delle forze corazzate disponibili sul Fronte Orientale, dovettero rinunciare definitivamente all'iniziativa ad Est: cominciava ora per loro una lunga e sanguinosa ritirata.

L'offensiva di Stalin si sviluppò progressivamente su tutti i settori principali dell'immenso fronte Orientale: fin dal 12 luglio era cominciata la battaglia di Orël; il 3 agosto i sovietici passavano all'attacco, dopo aver ricostituito con grande rapidità grosse forze corazzate offensive (nonostante le pesanti perdite di Kursk) anche nel settore di Belgorod. La battaglia fu sempre durissima; i tedeschi non ripiegarono senza combattere, al contrario organizzarono continui rispiegamenti delle loro esperte Panzerdivision per rafforzare le difese e effettuare aspri contrattacchi. Ma l'avanzata sovietica fu inesorabile anche se duramente contrastata: il 5 agosto veniva liberata Orël, il 23 finiva con la vittoria russa la Quarta battaglia di Kharkov, ai primi di settembre crollava anche il fronte sul Mius (presa di Taganrog e Stalino). A questo punto Hitler accoglieva, pur con riluttanza, la proposta del feldmaresciallo Erich von Manstein di un ripiegamento strategico fino alla linea del Dniepr (l'ipotizzato Ostwall), le perdite tedesche erano state ingenti, le riserve corazzate erano esaurite, i russi apparivano piu' forti che mai. Cominciava così la grande battaglia per il Dniepr: le truppe sovietiche, energicamente spronate da Stalin, inseguirono subito l'esercito tedesco in ritirata che tentava di attestarsi saldamente sul grande fiume. Il progetto tedesco fallì: i sovietici costituirono rapidamente numerose teste di ponte da cui partire per liberare anche l'Ucraina occidentale; l'obiettivo più importante era Kiev, che venne liberata il 6 novembre dopo un'audace manovra aggirante delle truppe corazzate sovietiche. Anche più a sud i sovietici si attestarono sulla riva occidentale del Dniepr e liberarono progressivamente (dopo duri scontri) i grandi centri di Dnepropetrovsk, Zaporoze, Kremencug. Infine anche a nord, nella regione centrale, l'Armata Rossa passò all'offensiva e, nonostante la resistenza tedesca e le difficoltà del terreno, liberò anche Brjansk (17 settembre) e Smolensk (25 settembre).

Tuttavia i tedeschi, pur fortemente indeboliti, mantennero ancora il possesso della Crimea, degli importanti centri minerari di Krivoj Rog e Nikopol e sferrarono anche una nuova controffensiva (con l'afflusso di rinforzi dall'ovest e dall'Italia) che mise in grosse difficoltà le truppe sovietiche che avanzavano dopo la liberazione di Kiev, (controffensiva di Zhitomir: novembre-dicembre 1943). Nonostante questi rovesci locali e le gravi perdite (oltre 1 milione di morti solo nel secondo semestre del 1943 ), Stalin e l'Armata Rossa concludevano il 1943 con pieno successo: l'esercito tedesco era stato ormai fiaccato (1.400.000 morti, feriti o dispersi tra luglio e dicembre ) ed era ora inferiore numericamente e tecnicamente; gran parte delle regioni occupate erano state liberate; l'offensiva invernale, già in preparazione, prometteva nuovi successi, l'intervento in forze sul continente degli anglosassoni era imminente.

Il fronte Mediterraneo e la Campagna d'Italia

Al disastro tedesco di Stalingrado ne era seguito un altro in Tunisia, con la perdita dell'ultimo caposaldo dell'Asse in Nordafrica e la cattura di circa 200.000 soldati tedeschi e italiani (maggio 1943). Subito dopo gli Alleati usarono il Nordafrica come trampolino di lancio per l'invasione della Sicilia, l'Operazione Husky (luglio 1943). In realtà le decisioni definitive alleate riguardo alla pianificazione operativa avevano scatenato contrasti tra gli americani, desiderosi di un pronto ritorno in forze in Europa (Operazione Round-Up per un attacco in Francia nel 1943, che poi sarebbe diventata l'operazione Overlord del 1944) e gli inglesi, più timorosi della potenza tedesca e quindi favorevoli ad un rinvio (in attesa di un ulteriore dissanguamento tedesco all'est)e alla esecuzione di operazioni marginali nel Mediterraneo, nei Balcani, nell'Egeo (il ventre molle dell'Europa secondo Churchill). Le decisioni della Conferenza di Casablanca portarono allo sbarco in Sicilia (10 luglio 1943), anche nella speranza di provocare un crollo del regime fascista già fortemente indebolito. Le rapida dissoluzione delle difese italiane in Sicilia effettivamente provocò una svolta decisiva in Italia: il 25 luglio Mussolini veniva destituito dal re Vittorio Emanuele III e sostituito con il maresciallo Pietro Badoglio; il ventennale regime fascista si dissolte in pochissime ore senza opporre resistenza. Hitler, furibondo, previde la possibile resa dell'Italia e organizzò rapidamente le truppe e i piani per fare fronte alla defezione, liberare Mussolini e organizzare un fronte difensivo tedesco in Italia per rallentare la progressione alleata da sud e proteggere le frontiere meridionali del Reich. Dopo confuse manovre diplomatiche Badoglio e il re decidevano di accettare l'Armistizio imposto dagli Alleati : l'Italia si arrese, firmando l'armistizio il 3 settembre, reso poi pubblico l'8 settembre, ma le truppe tedesche si mossero con grande velocità e risolutezza e riuscirono, anche a causa del completo crollo militare e politico della struttura statale italiana, a disarmare l'esercito italiano (oltre 600.000 soldati italiani furono catturati e deportati in Germania), occuparono Roma e affrontarono anche con abilità l'invasione alleata della penisola. Lo sbarco di Salerno (8 settembre 1943) venne quindi fortemente contrastato delle truppe tedesche del feldmaresciallo Albert Kesselring; dopo aver rallentato l'avanzata angloamericana, i tedeschi ripiegarono metodicamente, infliggendo dure perdite, sulle varie linee difensive stabilite sugli Appennini Meridionali. Alla fine dell'anno le intemperie invernali e l'abile condotta dell'esercito tedesco condussero alla definitiva stabilizzazione del fronte sulla cosiddetta Linea Gustav, imperniata sulle difese di Cassino. L'avanzata era, almeno per il momento, finita. Nel frattempo, nell'Italia occupata dai tedeschi, Hitler (dopo la liberazione di Mussolini il 12 settembre) aveva organizzato un governo fascista fantoccio (Repubblica di Salò) con il redivivo Duce alla sua testa; il duro comportamento delle truppe e delle autorità tedesche (e di quelle fasciste) nell'Italia occupata favorì l'inizio dei primi fenomeni di resistenza contro l'occupante. La situazione dell'Italia era divenuta tragica: trasformata in campo di battaglia, occupata dai tedeschi a nord e dagli alleati a sud,preda dei bombardamenti, ridotta in miseria.

I bombardamenti strategici sull'Europa
(da completare )

1944

L'offensiva invernale sovietica

Fin dal 24 dicembre, dopo la breve pausa imposta dalla controffensiva tedesca di Zhitomir,l'Armata Rossa riprendeva la sua offensiva nel settore meridionale del fronte orientale;nonostante il peggioramento delle condizioni climatiche,i sovietici ( partendo dalla loro grande testa di ponte di Kiev) progredirono nell'Ucraina occidentale nel tentativo di schiacciare le forze tedesche contro la costa del Mar Nero. La resistenza tedesca,come sempre basata sulle ancora potenti forze corazzate, riuscì a frenare l'avanzata, ma le truppe che Hitler aveva ostinatamente lasciato nella testa di ponte sul Dniepr di Kanev, vennero accerchiate e distrutte dopo una nuova terribile battaglia invernale che fu quasi una nuova Stalingrado (battaglia della sacca di Korsun-Sevcenkovskij,terminata il 18 febbraio con quasi 50.000 perdite tedesche ). Questo nuovo disastro tedesco facilitò la successiva avanzata generale di tutto lo schieramento meridionale sovietico:a sud vennero liberate Krivoj Rog ( 22 febbraio), Nikopol ( 8 febbraio) e rimase isolato il raggruppamento tedesco in Crimea; il maresciallo Konev iniziò la sua celebre 'marcia nel fango' e a dispetto delle intemperie liberò di sorpresa Uman(che divenne un cimitero di panzer tedeschi fuori uso) e proseguì a valanga superando in successione il Bug, il Dniestr e il Prut;il maresciallo Zhukov manovrò in profondità verso Cernovitsy e i Balcani. A Kamenetzk-Podolsk i carri armati dei due marescialli riuscirono a chiudere in una sacca una intera armata tedesca ( 28 marzo); sembrò giunta la catastrofe finale dei tedeschi a sud; ma l'armata accerchiata riuscì con una ritirata di centinaia di chilometri, aiutata da un nuovo efficace contrattacco di truppe corazzate tedesche affluite dall'ovest al comando del generale Model( che aveva sostituito von Manstein), a uscire dalla sacca e a porsi in salvo( 4 aprile). In questo modo i tedeschi riuscirono ad evitare il crollo ma tutta l'Ucraina era ormai stata persa e i sovietici erano penetrati in Romania (dopo aver liberato Odessa) e in Polonia orientale.Anche a Nord i sovietici riuscirono finalmente a rompere in modo definitivo la presa tedesca su Leningrado il 26 gennaio ( dopo un terribile assedio di 900 giorni! ) e a progredire,con grosse difficoltà e gravi perdite,verso i Paesi Baltici fino a raggiungere la linea Pskov-Narva (per il momento saldamente tenuta dai tedeschi).
Alla vigilia di Overlord,ai Russi rimanevano da liberare solo la Bielorussia e gli Stati Baltici; a costo di incredibili sacrifici e spaventose perdite ( oltre 700.000 morti da gennaio a giugno ),l'esercito tedesco era stato dissanguato (quasi 1 milione di perdite dell'Asse durante l'inverno 1943-44 ), Stalin poteva ora guardare con fiducia ai suoi vasti progetti geostrategici di rioganizzazione della carta europea.

Lo sbarco in Normandia e la liberazione della Francia

Dopo quasi due anni di pianificazioni, accese discussioni tra alleati e complessi preparativi militari, il 6 giugno 1944 iniziava la gigantesca Operazione Overlord diretta a costituire il tanto atteso Secondo Fronte e a liberare i paesi occidentali occupati da quasi quattro anni. Le discussioni erano infuriate a lungo sia tra inglesi (favorevoli a rinvii o a operazioni periferiche) e americani (decisi a mettere piede in forze in Francia) che tra gli alleati occidentali e Stalin (in perenne attesa del Secondo Fronte fin dal 1941 per alleviare il tremendo peso dell'esercito tedesco sul fronte Est). Le decisioni conclusive erano state prese durante la Conferenza di Teheran dove Roosevelt, superando le rimostranze di Churchill, aveva garantito al dittatore sovietico l'apertura della grande offensiva nel 1944. I preparativi militari erano giganteschi: navali, aerei e terrestri. Enormi quantitativi di uomini (oltre 2 milioni di soldati ) e di equipaggiamenti furono ammassati in Inghilterra. Il generale Eisenhower venne nominato Comandante supremo delle forze di spedizione alleate il 6 dicembre 1943; fin dal febbraio 1944 cominciava una sistematica campagna aerea sull'Europa occupata per logorare la Luftwaffe, interrompere le vie di comunicazione, indebolire le difese costiere (Operazione Pointblank). In realtà il famoso Atlantikwall (Vallo Atlantico), il sistema difensivo tedesco sulle coste francesi tanto esaltato dalla propaganda nazista, presentava grandi elementi di debolezza: le truppe disponibili, tranne alcuni eccellenti reparti corazzati, erano di seconda qualità (feriti, reduci del fronte russo, ed anche ex-prigionieri di guerra), l'equipaggiamento era disparato, la copertura aerea praticamente inesistente (i 2/3 della Wehrmacht erano impegnati sul fronte orientale). Le stesse postazioni di artiglieria fissa erano vulnerabili.
Fin dal primo giorno, disponendo di una schiacciante superiorità (specialmente navale e aerea) le truppe da sbarco alleate riuscirono a attestarsi saldamente sulle coste della Normandia; nei giorni seguenti i contrattacchi delle riserve corazzate tedesche vennero respinti e quindi gli alleati potero potenziare metodicamente la testa di ponte (disponendo del completo controllo delle comunicazioni marittime) e intralciare l'afflusso dei rinforzi tedeschi (grazie alla superiorità aerea). Le successive settimane della Battaglia di Normandia furono caratterizzate dai prematuri tentativi di sfondamento delle forze inglesi nel settore di Caen (respinti con perdite dalle forze corazzate tedesche) e dal lento progredire degli americani nel settore occidentale della testa di ponte (battaglie nel bocage normanno). Un primo grosso successo americano fu la conquista del porto di Cherbourg (27 giugno). Sull'Invasionfront (nome dato dai tedeschi alla battaglia di Normandia) le forze tedesche, nonostante la loro inferiorità, si batterono bene come sempre, infliggendo perdite e disputando il terreno; in particolare le Panzerdivision si dimostrarono degne della loro fama, ma alla lunga la loro battaglia divenne senza speranza. Dopo un nuovo fiasco inglese a metà luglio (Operazione Goodwood), il 25 luglio l'Operazione Cobra sferrata dagli americani nel settore di Saint-Lô provocava infine il crollo del fronte tedesco; Hitler, reduce dall'attentato del 20 luglio, testardamente proibì la ritirata e invece impose un contrattacco per chiudere lo sfondamento (Operazione Lüttich). Il suo inevitabile fallimento avrebbe provocato la sconfitta definitiva dei tedeschi. La sacca di Falaise (in cui le forze tedesche rischiarono di rimanere completamente circondate) si chiuse solo in parte (17 agosto), a causa di errori alleati, e quindi una grossa parte dell'esercito tedesco dell'Ovest riuscì a sfuggire ripiegando rovinosamente verso la Senna. A questo punto le colonne corazzate alleate poterono dilagare sia a ovest (Bretagna), sia a sud, sia a est (verso Parigi). Il 25 agosto Parigi veniva trionfalmente liberata dagli americani e dai francesi delle forze di Charles de Gaulle.

Fin dal 15 agosto un nuovo sbarco alleato in Provenza (Operazione Dragoon) suggellava la disfatta tedesca all'ovest: ai primi di settembre l'avanzata sembrava ormai inarrestabile (nonostante la perdita di circa 210.000 uomini ) e la sconfitta tedesca definitiva (oltre 500.000 perdite subite ).Il 3 settembre gli inglesi entravano a Bruxelles, l'11 settembre le prime truppe alleate raggiungevano il confine tedesco, i reparti corazzati americani del generale Patton, estremamente mobili, superavano la Mosa e la Mosella e raggiungevano la Lorena (19 settembre).

L'offensiva sovietica d'estate

Ancor prima dell'inizio dell'Operazione Overlord (6 giugno), i russi avevano ottenuto una nuova risonante vittoria liberando la Crimea (compreso il grande porto di Sebastopoli) e schiacciando completamente le ingenti forze tedesco-rumene rimaste imbottigliate nella penisola sul Mar Nero(9 maggio). Il 10 giugno Stalin sferrava una nuova offensiva all'estremo nord del fronte orientale (nell'istmo di Carelia) per regolare finalmente i conti con la Finlandia: dopo una dura resistenza, le forze sovietiche, nettamente superiori, ebbero ragione delle difese finniche (presa di Vyborg il 20 giugno). La Finlandia abbandonava l'alleanza con la Germania e accettava di firmare la pace con L'URSS (19 settembre): a prezzo di nuove perdite territoriali la nazione scandinava conservava almeno la propria indipendenza.

Il 22 giugno (a tre anni esatti dall'inizio dell'Operazione Barbarossa) Stalin dava il via all'Operazione Bagration: sarebbe stata una spettacolare dimostrazione della potenza dell'Armata Rossa. L'attacco venne sferrato contro le forze tedesche posizionate in Bielorussia e fin dall'inizio ottenne pieno successo. Con manovra a tenaglia, le potenti unità corazzate sovietiche (4000 mezzi corazzati ) prima travolsero i caposaldi tedeschi di Vitebsk sulla Dvina(26 giugno) e di Bobrujsk sulla Beresina (27 giugno) e quindi serrarono velocemente su Minsk. I tedeschi, molto indeboliti, tentarono disperatamente di rallentare l'avanzata per permettere il deflusso delle forze che rischiavano di rimanere tagliate fuori a est della Beresina, ma l'avanzata sovietica era inarrestabile: Minsk cadde il 3 luglio, nei giorni seguenti le armate tedesche rimaste isolate vennero progressivamente distrutte (oltre 100.000 prigionieri ). L'intero raggruppamento centrale tedesco era crollato; a questo punto le colonne corazzate sovietiche proseguirono l'avanzata in due direzioni contemporaneamente: verso nord-ovest (presa di Vilnius il 13 luglio, di Kaunas il 1° agosto) per raggiungere la costa baltica; e direttamente verso ovest in direzione del Niemen e della Vistola (presa di Lublino il 23 luglio e di Brest-Litovsk il 28 luglio, raggiungimento del confine tedesco in Prussia Orientale il 31 luglio). Inoltre, fin dal 13 luglio, l'Armata Rossa era passata all'attacco anche più a sud (in Volinia); dopo duri scontri, i carri armati russi occupavano Lvov (27 luglio) e proseguivano a valanga verso la Vistola che attraversavano d'assalto a Sandomir e a Magnuszew. Ma ora i tedeschi, con l'arrivo di forti riserve corazzate e nonostante lo sbandamento dell'attentato a Hitler del 20 luglio, riuscirono miracolosamente a riprendersi, a fermare l'avanzata sovietica verso il golfo di Riga, a contenere le teste di ponte sulla Vistola e ad arrestare l'avanzata su Varsavia.
Il 30 luglio l'Armia Krajowa polacca (filoccidentale e legata al governo polacco di Londra) iniziava la drammatica rivolta di Varsavia; ma i tedeschi riuscirono a controllare la situazione, a schiacciare progressivamente l'insurrezione e a respingere le esauste colonne corazzate sovietiche in avvicinamento alla capitale polacca. Stalin certamente non si dispiacque del fallimento della rivolta e contava di trarre profitto dalla sconfitta degli insorti nazionalisti, tuttavia il mancato intervento sovietico in aiuto fu dovuto in parte anche all'esaurimento delle truppe e alla violenza del contrattacco tedesco. Dopo una avanzata di oltre 500 km e dopo aver inflitto ai tedeschi perdite enormi (900.000 uomini da giugno a agosto ), l'Armata Rossa si fermò sulla Vistola e sul San: anche le sue perdite erano state ingenti (quasi 500.000 morti ) e inoltre Stalin ora era ancor più interessato alla conquista del Baltico e a 'liberare' le nazioni balcaniche già alleate di Hitler.

Il 20 agosto le forze sovietiche a sud dei Carpazi sferravano la terza grande offensiva dell'estate 1944; una nuova manovra a tenaglia si chiuse rapidamente su tutto lo schieramento tedesco-rumeno (24 agosto). La battaglia di Jasy-Kishinev si concludeva con un nuovo trionfo per Stalin: dopo la perdita di altri 200.000 soldati tedeschi, il vuoto si apriva per i carri armati sovietici; le alleanze della Germania franarono: il 23 agosto la Romania abbandonava l'alleato germanico e le colonne sovietiche dilagavano senza incontrare resistenza (il 31 agosto i russi entravano a Bucarest), il 9 settembre la Bulgaria (a cui l'URSS aveva dichiarato guerra il 5) passava al fianco degli Alleati e apriva le porte all'Armata Rossa, solo l'Ungheria rimase alleata dei tedeschi (dopo il colpo di stato filonazista di Szalasi del 15 ottobre). Le residue forze tedesche ripiegarono attraverso i Carpazi e iniziarono l'abbandono della Grecia e della Jugoslavia (Belgrado venne liberata dai carri armati sovietici provenienti dalla Bulgaria, insieme alle truppe di Tito, il 14 ottobre).

La guerra in Italia
(da completare)

Contemporaneamente all'invasione della Francia, gli Alleati conquistarono Roma (il 4 giugno) e, in poche settimane, il resto dell'Italia Centrale.

La ripresa tedesca e l'offensiva delle Ardenne

Alla metà di settembre la situazione del Terzo Reich sembrava disperata; all'ovest,dopo il crollo del fronte di Normandia, le mobilissime colonne alleate progredivano rapidamente nelle pianure franco-belghe disperdendo i demoralizzati resti dell'esercito tedesco dell'ovest;in Italia,le forze del feldmaresciallo Kesselring ripiegavano verso nord,dopo aver perso tutta l'Italia centrale, cercando di attestarsi sulla cosidetta Linea Gotica apprestata per sbarrare agli Alleati l'accesso alla valle Padana; nell'aria i bombardamenti strategici,sempre più devastanti,provocavano enormi distruzioni e intralciavano la produzione bellica tedesca di armi e carburanti sintetici; all'Est( dove combatteva ancora il grosso della Wehrmacht) il fronte sembrava provvisoriamente stabilizzato sulla linea della Vistola e in Prussia Orientale,ma il raggruppamento tedesco nel Baltico rischiava di essere completamente isolato, mentre nei Balcani,l'inarrestabile avanzata dell'Armata Rossa,con il conseguente cambio di alleanza di Romania e Bulgaria,progrediva verso le pianure ungheresi e metteva a rischio tutte le forze tedesche presenti in Jugoslavia e in Grecia.

Contro tutte le previsioni,tuttavia, a questo punto si assistette ad una sorprendente ripresa tedesca autunnale su tutti i fronti che avrebbe portato a nuove sanguinose battaglie ed anche ad un ultimo tentativo tedesco di controffensiva strategica. I fattori politico-strategici che resero possibile questa imprevista ripresa tedesca furono principalmente: 1) la spietata volontà di Hitler di continuare a battersi,di rastrellare tutte le risorse umane e materiali,di non rassegnarsi alla sconfitta; 2) la capacità dell'esercito tedesco di ripiegare senza perdere la coesione e la combattività dei reparti; 3) l'abilità dei comandanti tedeschi nelle improvvisazioni tattiche; 4) alcuni errori alleati nella pianificazione operativa e logistica; 5) l'esaurimento momentaneo delle risorse alleate all'ovest ( in attesa della liberazione del porto di Anversa); 6) la decisione di Stalin( probabilmente corretta) di dare priorità alle avanzate Balcaniche e nel Baltico,per motivi politici ma anche strategici.

All'ovest, gli alleati,dopo uno spericolato attacco combinato terrestre e aviotrasportato ( organizzato dal generale Montgomery) per occupare in un sol colpo tutti i ponti strategici su i vari rami del Reno ( Operazione Market-Garden),fallito dopo l'aspra battaglia di Arnhem ( 17-25 settembre),si ridussero durante l'inverno ad operazioni limitate dirette alla completa liberazione del porto di Anversa ( a opera dei Canadesi),all'attacco alle fortificazioni della cosidetta Linea Sigfrido( precariamente riorganizzata dai tedeschi) che portò alle logoranti battaglie di Aquisgrana(21 ottobre) e della foresta di Hürtgen;alla liberazione,a opera di americani e francesi, di Alsazia e Lorena. I tedeschi persero altro terreno,ma nel complesso riuscirono a stabilizzare solidamente il fronte occidentale,infliggendo dure perdite agli alleati( cosidetto miracolo dell'ovest) .

In Italia, il feldmaresciallo Kesselring,con la sua consumata abilità tattica, contenne sulla Linea Gotica,l'avanzata alleata,indebolita da notevoli prelevamenti di truppe a favore del fronte occidentale; alcuni ulteriori tentativi offensivi alleati ottennero solo mediocri successi locali(presa di Rimini il 21 settembre).

All'est,dove rimaneva oltre il 60% delle forze della Wehrmacht,l'offensiva sovietica nei paesi Baltici venne duramente contrastata;Riga cadde il 13 ottobre, solo il 15 ottobre (al secondo tentativo) le forze corazzate sovietiche raggiunsero la costa a Memel,isolando tutto il raggruppamento tedesco settentrionale ;ma queste forze continuarono a battersi, rifornite via mare, e ripiegarono progressivamente in Curlandia dove sarebbero rimaste asserragliate fino alla fine della guerra;in Prussia Orientale un primo attacco sovietico venne respinto. Nei Balcani,con l'intervento di nuovi reparti corazzati e con l'aiuto del governo fantoccio ungherese, Hitler organizzò un'aspra difesa nelle pianure ungheresi.Le forze sovietiche,esauste,subirono in questa regione numerosi scacchi a opera dei panzer (battaglie di Debrecen 22-25 ottobre).Dopo un nuovo raggruppamento di forze,e con l'afflusso delle armate provenienti da Belgrado, i russi ripresero l'offensiva e riuscirono,dopo nuovi scontri di carri armati,ad avvicinarsi a Budapest,dove sarebbe stata combattuta fino al febbraio 1945 una lunga e durissima battaglia.

Il 16 dicembre l'Esercito tedesco sferrava l'Operazione Herbstnebel; era l'inizio della Offensiva delle Ardenne ( nella storiografia anglosassone the battle of the bulge: la 'battaglia della sacca'),il disperato tentativo di Hitler di ottenere una clamorosa vittoria all'ovest ( una specie di nuovo Fall Gelb 1940),scuotere il morale anglosassone e ribaltare la situazione strategica.L'attacco,sferrato da tre armate e oltre 1000 carri armati,colse di sorpresa i comandi alleati (convinti dell'impossibilità di una nuova offensiva tedesca )e provocò confusione ed anche cedimenti tra le truppe americane attaccate.Alcune colonne corazzate tedesche penetrarono in profondità,superando i deboli sbarramenti americani;i panzer di testa,rallentati dalle intemperie climatiche ( che tuttavia avevano anche impedito interventi massicci dell'aviazione alleata) e dal terreno boscoso, il 24 dicembre giunsero in vista della Mosa. Ma i comandi alleati nel frattempo erano riusciti a mobilitare tutte le riserve e,grazie alla coraggiosa resistenza di alcuni reparti americani e alla efficace difesa dei nodi di comunicazione più importanti ( Bastogne), poterono gradualmente chiudere la breccia e poi contrattaccare. Alla fine dell'anno l'avanzata tedesca era ormai bloccata.Di fronte alla crescente superiorità numerica e materiale alleata,i tedeschi ripiegarono lentamente sulle posizioni di partenza;a metà gennaio la battaglia, sanguinosa per tutte e due le parti ( oltre 80.000 perdite per parte )era finita; essa segnava la fine delle ultime speranze di Hitler(era già fallito anche un nuovo tentativo offensivo in Alsazia- Operazione Nordwind).

1945

La valanga sovietica sulla Germania
(da completare)

Il crollo del fronte occidentale
(da completare)

Battaglia di Berlino e fine del Terzo Reich
(da completare)

Il quadro dei rapporti internazionali sorto attorno al secondo anno del conflitto vede nella seconda metà del 1945 il suo definitivo deterioramento. Gli eventi militari cominciano a delineare l'imminente revisione delle alleanze, così che mentre l'armata tedesca subisce il suo definitivo annientamento sui tre fronti europei, già si vengono chiarendo quali sono i veri interessi in gioco da parte di Stati Uniti d'America e Unione Sovietica.

Non c'è dubbio che un ruolo importante nel cambiamento dello scenario mondiale lo ebbe il nuovo presidente degli Stati Uniti, Harry S. Truman, democratico come Roosevelt, ma convinto che il defunto predecessore fosse stato troppo debole con l'URSS, che nell'ultima fase della guerra aveva mostrato un volto diverso, lasciando intuire mire espansionistiche in Europa.

In quest'ottica, la storiografia contemporanea, avvantaggiata dalla conoscenza di documenti diplomatici solo recentemente desecretati, tende a leggere tutta la fase finale del conflitto mondiale, e soprattutto gli eventi legati alla Guerra civile in Grecia e alla liberazione dell'Italia del nord, nell'ottica della politica di contenimento del comunismo. L'intolleranza nei confronti dei partigiani greci, le trattative già in atto fin dal '45 con i gerarchi nazisti minori, i bombardamenti indiscriminati operati in Italia e Germania a guerra quasi conclusa come forma di ammonimento nei confronti dell'Armata Rossa che al momento appariva inarrestabile nella sua spinta verso ovest: tutto concorre a tracciare un quadro politico già definito nei termini di un confronto tra i "blocchi", per il quale tutto era considerato lecito, da entrambe le parti. Anche l'uso della bomba atomica!

Ormai è accertato, infatti, che il Giappone non costituiva più, almeno dall'inizio dell'anno, una seria minaccia per nessuno; che esso gran parte (soprattutto dopo la sostituzione del governo Tojo con quello Koiso) della classe politica del paese era alla ricerca di uno spiraglio attraverso il quale uscire con un minimo di onore dalla guerra, ma questo cozzava contro la decisione alleata di accettare solo una resa incondizionata. In un'ottica che già prefigurava la guerra fredda l'obbiettivo statunitense era di impedire l'occupazione russa di parte del Giappone conquistandolo anzitempo ed a questo fine erano già pronte armi nucleari.

Nelle sue memorie sulla guerra Churchill scrive:

bisogna infatti ricordare che dopo la campagna di Okinawa negli alti comandi alleati si era diffusa la convinzione che un sbarco in Giappone sarebbe stato un massacro tuttavia tali tesi erano contrastate dall'analisi (generalmente condivisa) che il Giappone avendo perso il 90 della sua marina mercantile e la quasi totalità della flotta di superficie si sarebbe dovuto presto arrendere per fame, tesi avvalorata dai sondaggi di pace effettuti dall'imperatore tramite l'ambasciata a Mosca.

Alla conferenza apertasi a luglio nel sobborgo berlinese di Potsdam, Truman e Stalin non avevano più nulla da dirsi: ciascuno dei due perseguiva già piani strategici e politici in netta rotta di collisione. E Churchill, forse il vero grande stratega di tutta l'immensa tragedia appena conclusa, era appena stato "licenziato" dai suoi concittadini, stanchi di guerra e di retorica.

Teatro del Pacifico e Asiatico

I giapponesi avevano già invaso la Cina nel 1937-38, prima che la seconda guerra mondiale iniziasse in Europa. Con gli Stati Uniti e altre nazioni che bloccavano le esportazioni verso il Giappone, quest'ultimo decise di bombardare Pearl Harbor il 7 dicembre 1941 senza una preventiva dichiarazione di guerra. Il danno per la Flotta Americana del Pacifico fu grave, anche se le portaerei scamparono perché si trovavano al largo. Le forze giapponesi invasero simultaneamente i possedimenti britannici in Malesia e Borneo e le Filippine occupate dagli americani, con l'intenzione di assediare i pozzi petroliferi delle Indie Orientali Olandesi. L'isola fortezza britannica di Singapore venne catturata in quella che Churchill considerò una delle più umilianti sconfitte britanniche di tutti i tempi.

Nel maggio 1942 l'invasione giapponese di Port Moresby, che se avesse avuto successo li avrebbe messi a portata di tiro dell'Australia, venne sventata dalle forze navali statunitensi nella battaglia del mar dei Coralli, divenendo sia la prima efficace opposizione ai piani giapponesi, che la prima battaglia navale combattuta principalmente tra portaerei. Un mese dopo la Marina statunitense prevenne l'invasione delle isole Midway, questa volta distruggendo quattro portaerei, che l'industria giapponese non fu in grado di rimpiazzare, e mettendo il Giappone sulla difensiva.

I capi alleati si erano accordati, ancora prima dell'ingresso degli USA nella guerra, che la priorità andava alla sconfitta della Germania. Cionondimeno, gli Stati Uniti e altre forze, inclusa l'Australia, iniziarono a metà del 1942 a riguadagnare i territori catturati, contro l'amara e determinata difesa delle truppe giapponesi. Guadalcanal venne assalita dal mare dai Marines statunitensi, mentre l'esercito guidato dal generale MacArthur si sforzò di riprendere le zone occupate della Nuova Guinea. Le isole Salomone furono riprese nel 1943, Nuova Britannia e Nuova Irlanda nel 1944. Le Filippine furono attaccate nel tardo 1944 a seguito della battaglia del Golfo di Leyte.

L'Armata nazionalista Kuomintang di Chiang Kai-shek e l'Armata comunista cinese di Mao Zedong si accordarono per mettere da parte le differenze e opporsi al Giappone nelle aree occupate della Cina, ma senza cooperare.

All'inizio del 1945, l'Unione Sovietica dichiarò guerra al Giappone, attaccando i suoi possessi in Manciuria ad agosto. Dopo il bombardamento di Tokyo con bombe incendiarie e l'attacco atomico contro Hiroshima e Nagasaki da parte dell'aeronautica statunitense, i giapponesi si arresero.

1941

Il 7 dicembre 1941 con un'operazione a sorpresa, il Giappone bombardò il porto di Pearl Harbor distruggendo ed affondando la maggior parte delle navi alla fonda. La risposta statunitense fu immediata, il giorno dopo gli Stati Uniti d'America entrarono in guerra contro il Giappone ed i suoi alleati. L'escalation giapponese fu rapida e violenta. Malesia, Singapore, Birmania e Nuova Guinea vennero rapidamente invase. La resistenza statunitense nelle Filippine venne anch'essa rapidamente liquidata. La "forza Z", una squadra navale britannica composta dalla corazzata Prince of Wales e dall'incrociatore da battaglia Repulse venne annientata dall'aviazione della Marina Imperiale Giapponese, che in quel momento aveva gli equipaggi meglio addestrati alla guerra aeronavale.

1942

(da completare)

La Battaglia del Mar dei Coralli e Midway
(da completare)

Salomone Orientali, Guadalcanal e Santa Cruz
(da completare)

Teatro del Mediterraneo e Africano

La guerra in Nordafrica iniziò nel 1940, quando, dopo molte esitazioni, le truppe italiane avanzarono in Egitto, fino a Sidi El Barrani, a circa 90km dal confine libico. Le truppe italiane, sebbene molto superiori di numero, erano mal comandate e scarsamente equipaggiate. In autunno una controffensiva condotta dal generale sir Archibald Wavell con un corpo d'armata di circa 30 000 uomini sbaragliò una forza di oltre 200 000 italiani, facendo decine di migliaia di prigionieri e avanzando fino al golfo della Sirte. Nei primi mesi del 1941 le prime forze tedesche comandate da Erwin Rommel sbarcarono in Libia. Il generale tedesco assunse il comando delle operazioni sul campo, mentre il comando supremo, piuttosto pavido e indeciso, rimase ai generali italiani. La controffensiva italo-tedesca portò a controllare nuovamente la Cirenaica, eccettuata la città di Tobruk, che rimase in mano britannica e sotto assedio. In compenso, nel giugno 1941 le forze alleate invasero la Siria e il Libano, occupando Damasco il 17 giugno e prevenendo una penetrazione italo-tedesca in Siria. Allo stesso modo le forze britanniche presero il controllo dell'Iraq, e congiuntamente con l'Armata Rossa (l'Unione Sovietica era stata attaccata il 22 giugno), invasero l'Iran. Entrambi i paesi erano fonti petrolifere irrinunciabili.

L'Afrika Korps di Rommel avanzò rapidamente ad est, portando l'assedio al vitale porto di Tobruk. Le truppe, principalmente australiane, che difendevano la città, resistettero finché vennero rilevate, ma una rinnovata offensiva dell'Asse portò alla cattura della città e spinse indietro l'Ottava Armata Britannica fino alla linea di El Alamein.

La prima battaglia di El Alamein ebbe luogo tra il 1º luglio e il 27 luglio 1942. La truppe dell'Asse erano avanzate fino all'ultimo punto difendibile prima di Alessandria d'Egitto e del Canale di Suez. Comunque rimasero a corto di rifornimenti e i britannici ebbero modo di allestire una solida linea difensiva. La seconda battaglia di El Alamein avvenne tra il 23 ottobre e il 3 novembre 1942 dopo che il generale Bernard Montgomery aveva sostituito Claude Auchinleck come comandante dell'Ottava Armata. Le forze del Commonwealth lanciarono l'offensiva e nonostante la disperata resistenza delle divisioni italiane (tra le quali ricordiamo la Folgore e la Ariete) e tedesche sfondarono il fronte facendo migliaia e migliaia di prigionieri. Rommel venne respinto indietro, e questa volta non si fermò fino a che non giunse in Tunisia.

A complemento di questa vittoria, l'8 novembre 1942, truppe americane e britanniche sbarcarono in Marocco e Algeria durante l'operazione Torch. Le forze locali della Francia di Vichy opposero poca resistenza prima di unirsi alle forze alleate. Infine, le truppe tedesche e italiane vennero prese nella morsa di una doppia avanzata dall'Algeria e dalla Libia. Avanzando da est e da ovest, gli Alleati spinsero le forze dell'Asse completamente fuori dall'Africa e il 13 maggio 1943, i resti delle truppe italiane e tedesche in Nordafrica si arresero. Furono presi circa 200 000 prigionieri ;l'intero raggruppamento italo-tedesco in Africa era stato distrutto ( 8 divisioni tedesche e 7 italiane).

Il Nordafrica venne usato come punto di partenza per l'invasione della Sicilia e dell'Italia nel 1943.

Importanza storica

Contrariamente a quanto era accaduto in Europa con la prima guerra mondiale, i vincitori occidentali non chiesero importanti cessioni di territorio alle nazioni sconfitte. L'Italia dovette cedere territori nell'area alpina alla Francia. L'Unione Sovietica, che aveva avuto parte preponderante nella distruzione del Nazismo, invece, ottenne cospicui guadagni territoriali ritenuti indispensabili da Stalin per costituire un nuovo bastione difensivo contro possibili nuove aggressioni (con l'accordo di Churchill e Roosevelt). Nel dettaglio Stalin ottenne dalla Germania gran parte della Prussia orientale, dalla Finlandia circa un decimo del suo territorio sia a sud (Carelia) che a nord (Petsamo e lo sbocco sull'Artico), il raggiungimento della Linea Curzon sul confine orientale polacco(con l'aggiunta di Leopoli-Lvov), che la Polonia compensò all'ovest (sul confine del Oder-Neisse ) le perdite dei territori all'est (gran parte dei quali occupati con la forza al momento della caduta dello zarismo ed abitati in larga maggioranza da popolazioni di etnia bielorussa e ucraina); le repubbliche baltiche (Estonia, Lettonia e Lituania), persero l'indipendenza; la Romania che aveva partecipato in forze all'operazione Barbarossa nel 1941, perse la regione moldava a est del Prut e la Bucovina Settentrionale; la Cecoslovacchia perse la sua regione orientale. La Jugoslavia, aggredita dalla Germania, dall'Italia e dall'Ungheria, prese possesso di gran parte della Venezia Giulia sul confine orientale e la Bulgaria, alleata della Germania nelle operazioni militari nei Balcani, ma che si era astenuta dalla partecipazione all'aggressione all'Unione Sovietica (con la quale non era confinante), ottenne dalla Romania la Dobrugia meridionale. A differenza di quanto era avvenuto dopo il primo conflitto mondiale, si ebbero nel secondo dopoguerra spostamenti di milioni di persone che abbandonavano (o che andavano a ripopolare), i territori ceduti (o acquisiti). Un piano creato dal segretario di stato statunitense George Marshall, il Piano di Recupero Economico, meglio noto come piano Marshall, chiese al Congresso degli Stati Uniti di assegnare miliardi di dollari per la ricostruzione dell'Europa.

Siccome la Società delle Nazioni aveva chiaramente fallito nel prevenire la guerra, un nuovo ordine internazionale venne costruito. Nel 1945 vennero fondate le Nazioni Unite.

Alla porzione di Europa occupata o dominata dall'Unione Sovietica (Finlandia inclusa) non fu consentito di beneficiare del Piano Marshall. Nel Trattato di Pace di Parigi, ai nemici dell'Unione Sovietica (Ungheria, Finlandia e Romania) venne richiesto di pagare le riparazioni di guerra per 300 000 000 di dollari ciascuna (in dollari del 1938) all'USSR e ai suoi satelliti. All'Italia ne furono chiesti 360 000 000, divisi principalmente tra Grecia, Jugoslavia e Unione Sovietica.

Nelle aree occupate dall'Unione Sovietica alla fine della guerra, vennero installati progessivamente ( con la fine dell'accordo tra i Tre grandi e l'inizio della costituzione di sfere di influenza politico-militare)regimi comunisti filosovietici (Ungheria e Cecoslovacchia furono per il momento escluse dal processo), contro le obiezioni degli altri alleati e dei governi in esilio. La Germania venne divisa in due stati, con la parte orientale che divenne uno stato comunista separato. Usando le parole di Churchill, "una Cortina di ferro è calata attraverso l'Europa". Come conseguenza, ciò portò all'impegno americano nell'evitare il propagarsi dell'ideologia comunista nell'Europa occidentale con la formazione della NATO ed il ricorso alla Guerra Fredda.

Il rimpatrio, conformemente ai termini della Conferenza di Yalta, di due milioni di soldati russi prigionieri dei tedeschi che erano stati liberati dalle forze armate britanniche e americane in avanzata da ovest, risultò per molti di loro in una condanna alla deportazione o alla morte nei vari campi di rieducazione e lavoro. Stalin e anche molti cittadini sovietici vedevano questi sventurati, prevalentemente caduti in mano tedesca durante il primo anno di guerra a causa degli errori dei vertici militari, quasi come dei disertori o elementi infidi passati al nemico; comunque meritevoli di punizioni per non aver combattuto fino alla morte contro l'invasore.

L'imponente ricerca e sviluppo coinvolti nel Progetto Manhattan, allo scopo di ottenere rapidamente un'arma nucleare funzionante, ebbe un profondo effetto sulla comunità scientifica, sia dal punto di vista puramente tecnico, che dal punto di vista filosofico e morale.

Nella sfera militare, sembrò che la seconda guerra mondiale avesse marcato l'avvento dell'era della potenza aerea, principalmente a spese delle navi da guerra. Mentre il pendolo continua a oscillare in questa interminabile competizione, l'aviazione è ora una delle componenti fondamentali di ogni azione militare.

La guerra fu, anche, una linea di demarcazione per gli eserciti di massa. Anche se enormi eserciti composti da truppe scadenti si sarebbero visti ancora (durante la guerra di Corea e in diversi conflitti africani), dopo questa vittoria, le principali potenze occidentali si affidarono maggiormente a piccoli eserciti altamente addestrati.

Dopo la guerra, molti alti esponenti della Germania Nazista vennero processati per crimini di guerra, così come per gli omicidi di massa dell'olocausto (commessi principalmente nella zona del Governatorato Generale), al Processo di Norimberga. Similarmente, i capi giapponesi vennero giudicati nel Processo per crimini di guerra di Tokyo. In altre nazioni, ad esempio in Finlandia, gli Alleati chiesero che la leadership politica venisse giudicata in un "processo per le responsabilità di guerra", ovvero non per crimini di guerra. Una delle poche eccezioni è rappresentata dall'Italia, dove non si arriverà mai ad un processo contro i criminali di guerra.

La sconfitta del Giappone, e la sua occupazione da parte delle forze americane, portò a un'occidentalizzazione del paese che fu molto più estesa di quanto non sarebbe stato altrimenti. Il Giappone si avvicinò di più alla democrazia di stampo occidentale. Questo grande sforzo portò il Giappone del dopoguerra al miracolo economico ed a diventare la seconda economia mondiale.
Anche la Germania, pur uscendo sconfitta dalla seconda guerra mondiale, riuscì a risollevarsi nel dopoguerra, diventando una delle principali forze economiche europee.

Riepilogo delle Operazioni militari

Battaglie terrestri
*Battaglia di al Gazala
*Battaglia delle Alpi Occidentali
*Battaglia del Balaton
*Battaglia di Berlino
*Battaglia di Brody-Dubno
*Battaglia di Budapest
*Battaglia del Caucaso
*Battaglia di Changsha
*Battaglia di Creta
*Battaglia di Crimea
*Battaglia di Debrecen
*Battaglia del Dniepr
*Battaglia del Don
*Battaglia di Dunkerque "Operazione Dinamo"
*Prima battaglia di El Alamein
*Seconda battaglia di El Alamein
*Battaglia della Foresta di Hürtgen
*Battaglia di Guam
*Battaglia d'Inghilterra
*Battaglia di Iwo Jima
*Battaglia di Jasy-Kishinev
*Battaglia di Kamenetzk-Podolsk
*Seconda battaglia di Kharkov
*Terza battaglia di Kharkov
*Quarta battaglia di Kharkov
*Battaglia della sacca di Kiev
*Battaglia di Königsberg
*Battaglia di Korsun
*Battaglia di Kursk
*Assedio di Leningrado
*Battaglia di Leyte
*Battaglia di Luzon
*Battaglia di Lvov-Sandomir
*Battaglia di Mindanao
*Battaglia della sacca di Minsk-Bialystock
*Battaglia di Monte Cassino
*Battaglia di Mosca
*Battaglia di Okinawa
*Battaglia di Orël
*Battaglia del passo di Kasserine
*Battaglia di Peleliu
*Battaglia della Prussia Orientale
*Battaglia di Rzev-Vjazma
*Battaglia di Saipan
*Battaglia di Sebastopoli (assedio)
*Battaglia di Smolensk
*Battaglia di Stalingrado
*Battaglia di Tarawa
*Battaglia di Târgu Frumos
*Battaglia di Tinian
*Battaglia di Varsavia
*Battaglia della Vistola-Oder
*Campagna di Francia "Caso Giallo"
*Campagna di Polonia "Caso Bianco"
*Campagna delle isole Marianne e Palau
*Guerra Unione Sovietica-Giappone
*Offensiva delle Ardenne
*Operazione Avalanche
*Operazione Bagration
*Operazione Barbarossa
*Operazione Blu
*Operazione Compass
*Operazione Market Garden (Battaglia di Arnhem)
*Operazione Marte
*Operazione Piccolo Saturno
*Operazione Tifone
*Operazione Urano
*Sbarco in Normandia (D-Day, Operazione Overlord)

Battaglie navali
*Battaglia del Rio de la Plata
*Distruzione della flotta francese a Mers-el-Kebir
*Battaglia dell'Atlantico
*Caccia alla Bismarck
*Notte di Taranto
*Battaglia di mezzo agosto
*Battaglia di Guadalcanal
*Battaglia del Golfo di Leyte
*Battaglia di Capo Matapan
*Battaglia del Mar dei Coralli
*Battaglia delle Midway
*Prima battaglia di Narvik
*Seconda battaglia di Narvik
*Battaglia di Pearl Harbor
*Battaglia di Punta Stilo
*Battaglia di Capo Spada

Battaglie Aeree
*Dresda
*Incursioni Baedeker
*Londra (The Blitz e le campagne delle V1 e V2)
*Hiroshima e Nagasaki
*Tokyo
*Varsavia
*Rotterdam
*Amburgo
*Malta
*Coventry
*Distruzione della flotta francese a Mers-el-Kébir

Vedi anche: Indagine sui bombardamenti strategici per l'impatto complessivo dei bombardamenti.

Linee difensive

*Linea d'arresto Taunton
*Linea GHQ
*Linea Gotica
*Linea Hitler
*Linea Caesar
*Linea Albert
*Linea Gustav
*Linea Maginot
*Linea Sigfrido
*Linea Stalin
*Vallo Atlantico
*Vallo Alpino
*Vallo Alpino in Alto Adige
*Linea Mannerheim

Massacri

*Bombardamento di Dresda
*Eccidio delle Fosse Ardeatine
*Eccidio di Cefalonia
*Massacri delle foibe
*Massacro di Biscari
*Massacro di Dachau
*Massacro di Katyn
*Massacro di Kiev
*Massacro di Malmedy
*Massacro di Marzabotto
*Massacro di Sant'Anna di Stazzema
*Strage della Benedicta

Aspetti politici e sociali della guerra
Alcune considerazioni sulle dinamiche politiche in atto negli anni del conflitto
1941

Il 1941 è un anno chiave nella storia della seconda guerra mondiale e dei suoi successivi esiti geo-politici. L'aggressione nazista contro l'Unione Sovietica e quella giapponese contro gli Stati Uniti paiono legate, alla luce degli eventi sopra riportati, da un sotterraneo filo conduttore. Alcuni dati ormai accertati sembrano confermare l'ipotesi che l'amministrazione del presidente Franklin Delano Roosevelt non solo fosse a conoscenza dei piani giapponesi per l'invasione del Pacifico, ma che addirittura abbia operato per provocare l'attacco nipponicoStinnett Robert B., Il giorno dell'inganno, Il Saggiatore, 2001, ISBN: 884280939X
, in un contesto sociale che vedeva l'opinione pubblica statunitense molto lontana dall'accettare la necessità di un ingresso americano nel conflitto europeo, e in un quadro internazionale di mutamenti politici ed economici che offriva agli Stati Uniti opportunità di espansione e supremazia globale mai prima verificatesi nella storia.

Solo così si spiegano le numerose iniziative politiche e legislative messe in atto da Roosevelt fin dall'inizio dell'anno, tutte mirate alla preparazione di un futuro impegno bellico mai pubblicamente ammesso fino al momento fatale.

Lo stesso si può dire per l'ambiguo comportamento di Stalin nei confronti di Hitler e del Giappone. Il dittatore sovietico firma il trattato di non aggressione con la Germania e contemporaneamente organizza la produzione del più versatile tra i mezzi corazzati - il T34 - apparsi su tutti i teatri di guerra, opponendo alla Wehrmacht una resistenza che stupì tutto il mondo, resa possibile anche dal fatto che egli poteva contare sulla conoscenza delle intenzioni giapponesi di spostare le ostilità dalla Russia verso le innumerevoli isole del Pacifico e le terre dell'Oceano Indiano.

In mezzo, dunque, il Giappone e i suoi nuovi interessi petroliferi e coloniali, che per meglio amministrare le proprie forze non esita a "tradire" le attese di Hitler volte all'annientamento della Russia e a scoprire le proprie carte in una sorta di romanzesco "triplo gioco".

In sostanza, sia gli USA che l'URSS sapevano che prima o poi sarebbero dovuti entrare in guerra, i primi per un preciso calcolo di convenienza (il popolo americano non dimostrò, fino all'ultimo, nessun interesse per la tragedia europea e preoccupazione nei confronti del nazismo); la seconda per un'oggettiva necessità di difesa. Sia Roosevelt che Stalin apparvero, agli occhi dell'opinione pubblica, trascinati in quella che venne chiamata l'"Olimpiade della morte" contro la loro volontà. Sia l'uno che l'altro seppero dunque fare di necessità virtù, ed è presumibile che il loro accordo politico fosse basato su una reciproca esigenza di intesa e collaborazione, a prescindere dalle attese e dalle ragioni di Churchill e dell'Europa.

1942

Il 1942 passa decisamente "in sordina" sul fronte politico, mentre su quello bellico si consumano due decisivi disastri per l'esercito tedesco: la sconfitta di Rommel nell'Africa del nord e il fallimento del piano di invasione dell'URSS. E se i grandi capi di Stato, come Roosevelt e Churchill, possono cominciare a valutare seriamente la possibilità di una sconfitta dell'Asse (gli USA già pensano alla bomba atomica), i nuovi politici italiani "fiutano" in qualche modo che il vento sta cambiando, e che è giunto il momento di prepararsi al confronto diretto col nemico.

Gli USA devono ancora assorbire l'impatto disastroso con la forza d'invasione messa in campo dal Giappone e, contemporaneamente, prepararsi a una gigantesca operazione finanziaria di sostegno verso l'Unione Sovietica. A tale scopo attuano il più grande investimento industriale della loro storia, quello che avrebbe poi posto le basi della politica economica della più grande potenza del periodo post bellico. Proprio per questo, F.D. Roosevelt comincia a operare sul piano diplomatico per segnare in modo discreto ma inequivocabile la leadership del suo paese in un panorama internazionale ripulito dall'orrore nazista. L'idea di un consesso di nazioni unite sotto i valori della pace e della libertà, matura infatti nell'ambito della convinzione anglo-americana che la vittoria avrebbe insignito le grandi potenze di un'autorità non solo militare ma anche morale e politica.

La pianificazione americana (iniziata nel 1941 con il famoso Victory Plan) prevedeva in realtà un rapido crollo dell'Unione Sovietica e quindi la prospettiva di dover condurre una doppia guerra continentale contemporaneamente contro Giappone e Germania praticamente da soli ( l'Inghilterra era considerata in sicuro declino);ugualmente fiduciosi nelle capacità economiche e militari degli USA, Roosevelt e i capi militari principali ( Marshall,Arnold,Stark,Wedemeyer,McNair ecc.) stabilirono un enorme programma di armamenti che prevedeva la costituzione di un Esercito moderno di oltre 200 divisioni ( di cui 61 divisioni corazzate), una flotta globale dei due oceani ( in grado di affrontare con successo le flotte giapponese e tedesca) e una forza aerea strategica poderosa ( a partenza eventualmente dal continente nordamericano,in caso di perdita completa dell'Africa, del Medio Oriente e anche della Gran Bretagna).Solo in un secondo tempo, di fronte prima alla imprevista resistenza dell'Unione Sovietica e poi addirittura alla vittoriosa offensiva dell'Armata Rossa ( che impegnava e dissanguava il grosso della Wehrmacht), Roosevelt e gli Stati Uniti si resero conto che la situazione era molto piu' semplice di come era sembrato nel 1941 e quindi pianificarono una netta riduzione delle forze terrestri a vantaggio di quelle navali e aeree. Ipotizzare uno svolgimento di una guerra tra USA ( da soli ) contro Germania e Giappone, naturalmente rientra nella fantastoria, anche se di fronte ad una Germania tecnologicamente all'avanguardia,padrona dell'intera Europa e economicamente rafforzata dalle immense risorse tratte da una eventuale distruzione dell'URSS, probabilmente le prospettive per l'America sarebbero state molto meno rosee di come sembravano credere i dirigenti statunitensi ( considerando anche la sbalorditiva potenza giapponese sul Pacifico)

1943

Dal 3 gennaio del 1943 gli eventi evolvono precipitosamente verso il capovolgimento dei rapporti di forza. L'anno è infatti caratterizzato dalla rapida sconfitta dell'Italia e dall'uscita del regime fascista dal quadro militare internazionale. Proprio gli eventi italiani mettono in luce quale sarebbe stata la posta in gioco sul nuovo scenario mondiale che la sconfitta dell'Asse avrebbe determinato.

Lo schema dei fatti appare complesso, ma in realtà il filo conduttore che li lega è di per sé semplice: Churchill ha ormai compreso che la Germania non può sconfiggere la Russia, e che per la controffensiva sovietica è ormai solo questione di tempo. In previsione dell'avanzata dell'Armata Rossa verso la Germania, il premier britannico ha quindi tutto l'interesse a contrapporre una "controinvasione" anglo-americana dal Mediterraneo, per sottrarre a Stalin i territori dell'Europa dell'est. Una tale manovra avrebbe dovuto colpire i tedeschi dai Balcani, dove avrebbe potuto contare su un considerevole appoggio militare da parte della Bulgaria e della Romania, pronte a mutare schieramento. Egli ha ben compreso che l'alleato comunista ha mire di dominio in Europa e sta già diventando il futuro avversario.

Roosevelt, al contrario, vede ancora in Stalin un elemento di fondamentale per l'esito del conflitto, sia perché, a suo avviso, Hitler è tutt'altro che finito, sia perché l'alleanza USA - URSS contro il Giappone gli sembra un fattore strategico determinante per una vittoria senza elevate perdite di uomini. Ed è quindi intenzionato a "giocare" la partita contro il nazismo sul fronte occidentale francese, quello più conveniente all'Unione Sovietica.

Alla conferenza di Casablanca, i due statisti occidentale si presentano dunque con idee molto diverse, ma nessuno dei due esce pienamente vincitore dal confronto; anzi: la decisione lì concordata non risulterà di particolare utilità per gli scopi di nessuna delle due grandi potenze, e neppure particolarmente dannosa per Hitler, se non nel lungo periodo. Il piano "Husky" (così fu chiamato il piano di invasione della Sicilia) si rivelò infatti una manovra tesa sia ad indurre alla resa l'Italia sia ad impegnare il più a lungo possibile su un terzo fronte le forze dell'Asse dopo la loro sconfitta in Africa, per dare modo a Stati uniti e Unione Sovietica di organizzare la grande offensiva finale da est e ovest.

Dal punto di vista dell'Italia, le conseguenze dell'invasione anglo-americana sono di due tipi: da un lato la caduta del fascismo, che porterà con sé le note e drammatiche vicende della smobilitazione e della guerra di liberazione partigiana; dall'altro il determinarsi di una spaccatura ideologica tra nord e sud della Penisola, con il prevalere delle forze repubblicane di sinistra al nord e di quelle conservatrici (monarchico-cattoliche) al sud. In questo quadro si collocano le vicende, fino ad oggi negate alla conoscenza ufficiale degli storici, legate al movimento separatista siciliano, ai rapporti tra separatismo e mafia e tra mafia ed eserciti alleati. Va comunque ricordato che il lento processo di liberazione dell'Italia da parte degli anglo-americani mette progressivamente in luce il fondamentale problema dei rapporti di questi ultimi col Partito comunista italiano, se non con le forze genericamente di sinistra, che stanno progressivamente proponendosi - tra il '43 e il '46 - come forze politiche egemoni nell'Italia centro-settentrionale. La politica americana del "contenimento" del comunismo ha dunque il suo battesimo non ufficiale in quel tragico contesto.

La caduta del fascismo ha generato, parallelamente agli eventi sopra ricordati, tutta una serie di problematiche e dinamiche politiche che avranno un peso decisivo nella storia della Repubblica. Gli scioperi massicci nelle fabbriche del nord nei primi mesi del 1943, e il crollo del regime poi, destano nella classe imprenditrice un profondo stato di allarme circa il destino del patrimonio industriale, a suo parere minacciato dal risorgente "pericolo rosso" (la rinnovata paura di una rivoluzione bolscevica) e dalla minaccia della ritorsione tedesca. Se pur con finalità e sensibilità politiche diverse, di nuovo si viene a creare qualcosa di molto simile a un blocco sociale tra agrari meridionali e imprenditori settentrionali (Pirelli, Valletta), teso a salvaguardare non il fascismo in quanto tale, ma la continuità istituzionale degli apparati dello Stato, per favorire un dialogo immediato, senza "soluzione di continuità", con le forze anglo-americane. Come provano i documenti recentemente desecretati sia negli Stati Uniti che in Italia, non vi è mai stata in Italia una sostanziale rottura tra monarchia e repubblica, bensì una transizione incompleta che ha conservato quasi tutta la struttura amministrativa del vecchio regime, per precisa volontà dei partiti di centro, e quindi della Democrazia Cristiana, volta ad anteporre la lotta contro il comunismo ad ogni altro valore e obiettivo politico e sociale.

Il 1943 si chiude con la Conferenza di Teheran. In contraddizione con quanto sta avvenendo in Italia, la politica estera USA conosce alla fine di quell'anno (e fino alla morte di F.D. Roosevelt) l'unico momento di vera coesistenza pacifica e unità di intenti con l'Unione Sovietica. Anche se non è possibile sapere quali fossero le vere intenzioni di Roosevelt nel lungo periodo, non c'è dubbio che le sue scelte politiche avranno come effetto di ridimensionare per sempre la già compromessa potenza inglese, a tutto vantaggio della sorgente potenza sovietica.

1944

Sul teatro bellico il 1944 è l'anno decisivo per le sorti dell'Europa. Gli anglo-americani sbarcano in Normandia aprendo il sospirato secondo fronte contro Hitler fortemente auspicato da Stalin per alleggerire il peso dell'Unione Sovietica. L'Armata Rossa continua ad impegnare oltre i 2/3 delle forze militari della Wehrmacht e prosegue le sue gigantesche offensive ( cominciate il 19 novembre 1942 e riprese poi, dopo la battaglia di Kursk, quasi senza interruzione dall'estate 1943) e dilaga incontenibile verso ovest giungendo in pochi mesi ai confini della Jugoslavia e nel cuore della Polonia.

È proprio questo sviluppo che più preoccupa il premier inglese Winston Churchill, fortemente avverso, fin dagli inizi della sua carriera politica, al regime sovietico. Mentre infatti F.D. Roosevelt vede ancora una possibilità d'intesa con l'alleato orientale, tutto l'apparato di comando inglese intraprende dal mese di luglio una serie di iniziative che porteranno ad alcune drammatiche conseguenze: la prima è l'arrogante sconfessione delle iniziative politico-diplomatiche del governo provvisorio italiano, di nuovo abbassato al rango di Stato aggressore e posto sotto un'umiliante tutela; questo a causa del dialogo apertosi tra Badoglio e Stalin e, soprattutto, per la forte influenza politica che comincia ad assumere nel panorama italiano la figura di Palmiro Togliatti, segretario del Partito Comunista Italiano.

Più incisivi ed immediati, invece, gli sviluppi militari in Grecia. Qui gli Alleati sbarcano quando già la Resistenza controllava militarmente il paese, ma con un colpo di mano militare gli anglo-americani costringono i partigiani comunisti a ritirarsi dalla capitale Atene, e organizzano un referendum popolare che vede la vittoria della monarchia, delle forze democatiche e della destra. In questa cornice altamente precaria ed esplosiva, si inserisce la missione politica di Churchill a Mosca, durante la quale il premier inglese imposta con Stalin (per il quale l'interesse sulla Grecia non era prioritario) il quadro della futura spartizione europea, tracciando preventivamente i confini di quella che egli stesso poi chiamerà "Cortina di ferro".

Prende avvio dunque proprio negli ultimi mesi del '44 quell'atmosfera di tensione internazionale tra Occidente e Oriente comunista che potrebbe aver definitivamente convinto Togliatti a "traghettare" i comunisti italiani verso i principi della democrazia occidentale, ormai consapevole del disinteresse di Stalin per le sorti della rivoluzione al di fuori dell'URSS, e del pericolo che avrebbe comportato per migliaia di italiani la contrapposizione contro le forze di occupazione alleate.

Produzione e logistica
Gli Alleati vinsero, l'Asse perse, almeno in parte, perché gli Alleati avevano più risorse produttive, e furono in grado di trasformare queste risorse in un maggior numero di soldati e di armi rispetto all'Asse. Questo fu vero soprattutto per gli Stati Uniti, la cui economia stava uscendo da una crisi di sottoconsumo. Ma a questo fattore macroeconomico di base si devono aggiungere due importanti innovazioni: lo studio teorico sistematico dei problemi logistici, che diede vita alla ricerca operativa, una scienza completamente nuova in grado di studiare ed ottimizzare una serie di fenomeni legati alla distribuzione, alla composizione, al carico merci eccetera.

Armi e Tecnologia di Guerra
La Seconda Guerra Mondiale fu il conflitto che vide più di ogni altro, nel passato, l'enfatizzazione nella ricerca e sviluppo di nuove armi: le sperimentazioni furono addirittura migliaia; in particolare da parte della Germania e degli Stati Uniti d'America, ma con alcune ricerche notevoli anche in altre Nazioni.

Alla vigilia della Seconda Guerra Mondiale, la maggior parte degli Eserciti disponevano di armamenti tecnologicamente aggiornati agli anni trenta: alcuni anche molto innovativi (specie nel settore aereonautico), ma nella maggior parte dei casi, si trattava più che altro di modelli ispirati a canoni di armamento risalenti alla Prima Guerra Mondiale (se non addirittura gli stessi armamenti della Grande Guerra, semplicemente revisionati o migliorati). Ad esempio, i vari fucili Bolt-action costituivano ancora l'armamento standard di tutti gli Eserciti. In soli sei anni, dallo scoppio della Guerra, il 1 settembre 1939, sino al termine del conflitto il 2 settembre 1945, la qualità media degli armamenti crebbe esponenzialmente e divenne talmente elevata che, molte delle armi sviluppate all'epoca, si possono considerare a tutt'oggi tatticamente valide e molto efficaci: ad esempio la mitragliatrice tedesca MG42 o il lanciarazzi americano bazooka. Sempre a tutt'oggi, molte delle armi moderne possono considerarsi evoluzioni dirette di armi della Seconda Guerra Mondiale, nonostante sia passato moltissimo tempo. Ad esempio, l'odierno fucile mitragliatore ex-Sovietico AK-47 "Kalashnikov" (l'arma individuale da fanteria numericamente più diffusa nel mondo) non è altro che una versione migliorata del fucile mitragliatore tedesco StG44.

Nella Seconda Guerra Mondiale, l'introduzione di nuovi armamenti e tecnologie di guerra, o la mancanza di armamenti appropriati alla situazione del momento, da una parte o dall'altra delle Nazioni in conflitto, influenzò l'esito di molte battaglie; se non l'esito di intere campagne militari. Ad esempio, la battaglia d'Inghilterra fu vinta dalla Royal Air Force sostanzialmente per tre motivi: il tempestivo sviluppo e costruzione, proprio sul finire degli anni trenta, di un'adeguata forza di difesa aerea coordinata con una rete di stazioni radar; e la mancanza, da parte della Luftwaffe, sia di un vero bombardiere strategico (magari parabonabile al B-17 Flying Fortress statunitense), sia di un efficace caccia di scorta a lungo raggio (il pur valido Messerschmitt Bf 109 tedesco soffriva di un'autonomia di volo troppo limitata, per un impiego strategico).

Alcuni armamenti e tecnologie ebbero più peso della Politica e della Diplomazia. Ad esempio, nel 1943, la Germania fu quasi sul punto di convincere la Turchia ad entrare in guerra a fianco dell'Asse, semplicemente mostrando ai Turchi il nuovo, potente carroarmato Panzer VI Tiger; sul quale i Tedeschi fondavano grandi speranze per la vittoria sul Fronte Orientale. In estremo Oriente, nel 1945, soltato l'impiego della bomba atomica da parte degli USA, con la conseguente tremenda distruzione delle città nipponiche di Hiroshima e Nagasaky, convinse il tenace popolo giapponese ad arrendersi.

Altri armamenti e tecnologie, introdotti nel corso della Seconda Guerra Mondiale, ridussero quasi alla disperazione alcune specialità militari. Ad esempio, dal 1943, la progressiva installazione dell'Asdic o Sonar sulle navi da guerra della Royal Navy e della US Navy (rispettivamente, la Marina Militare britannica e statunitense) per dare la caccia ai sommergibili tedeschi, innalzò drammaticamente il tasso di mortalità degli equipaggi di U-Boote germanici, che superò addirittura il 90% entro la fine della Guerra (il tasso di mortalità più alto in assoluto fra tutte le specialità militari che parteciparono al conflitto). Eppure, la Kriegsmarine (la Marina Militare tedesca) sino al maggio 1945 (ovvero, fino a pochissimi giorni prima del termine della Guerra in Europa) persistette tenacemente nell'effettuazione di numerose missioni U-Boote, in pieno Oceano Atlantico e senza alcuna possibilità, per gli equipaggi dei sommergibili tedeschi, di ricevere alcun appoggio; ne dall'aviazione, ne dalle navi da guerra tedesche.

Con simile livello di disperazione, dal 1944 i Giapponesi dovettero far ricorso alla nuova tattica del Kamikaze, nel tentativo di affondare le navi nemiche, ormai diventate troppo numerose e ben difese da un'aviazione di superiore qualità e quantità. Inizialmente, i primi Kamikaze giapponesi si precipitavano sulle navi nemiche con aerei carichi di bombe; poi i Giapponesi inventarono una vera e propria "bomba volante per kamikaze", denominata MXY7 Ohka, che impiegarono con relativo successo nelle battaglie aeronavali del 1945, con lugubre sacrificio umano di piloti volontari anche giovanissimi (16-17 anni).

Infine, l'impiego delle cosiddette "superarmi" caratterizzò l'ultimo anno della Seconda Guerra Mondiale. In questo campo, i Tedeschi si rivelarono dei veri e propri pionieri, nella ricerca e sviluppo di armi tecnologicamente avanzate. La Germania, in un ultimo disperato tentativo di capovolgere le sorti del conflitto, nel 1944 schierò varie "superarmi": i caccia a reazione Messerschmitt Me 262 e Me 163, il bombardiere a reazione Arado Ar 234 ; nonchè armi di uso prettamente "terroristico", come la bomba volante V1 e il missile balistico V2, che complessivamente causarono migliaia di morti fra i civili britannici. Nel frattempo, anche i carriarmati evolsero fino a diventare quasi delle "superarmi", considerando ad esempio il Koenigstiger o lo Jagdtiger: mezzi corazzati tutt'ora impressionanti, che pesavano anche il triplo dei primi carriarmati schierati in guerra nel 1939. Ancora nel 1945, quando ormai la Guerra volgeva alla conclusione, i Tedeschi continuavano a lavorare su progetti avveniristici; come il sottomarino classe U-Boot Tipo XXI, il cui primo ed unico esemplare U-2511 riuscì a salpare per la guerra in Atlantico il 30 aprile 1945 (appena 8 giorni prima dell'Armistizio); oppure come il rivoluzionario cacciabombardiere a reazione Horten Ho 229, precursore dei moderni bombardieri stealth (ovvero invisibili ai radar), che i Tedeschi fecero in tempo a collaudare e mettere in produzione, ma non ad impiegare in battaglia.

Servizi Segreti e Operazioni Commandos
Durante la Seconda Guerra Mondiale, maggiormente che nella Prima Guerra Mondiale e più che in altre Guerre del passato, i Servizi Segreti delle varie Nazioni si sfidarono per carpire al nemico informazioni di ogni genere. Inoltre, nacquero reparti speciali di Commandos che effettuarono numerose missioni di sabotaggio, nel tentativo di conseguire risultati utili a definire il corso della Guerra.

Uno dei maggiori successi conseguiti dai Servizi Segreti britannici avvenne nel maggio 1941; quando i Britannici riuscirono fortuitamente ad impadronirsi di una macchina crittografica Enigma, che i Tedeschi usualmente impiegavano per la codifica e decodifica di messaggi cifrati segreti, per impartire ordini operativi alle proprie Forze Armate. Grazie a questa macchina, intercettando i messaggi crittografati dei Tedeschi, i Servizi Segreti britannici riuscirono a scoprire ed anticipare molti movimenti del nemico; in particolare per ciò che riguardava le operazioni navali in Atlantico. Poichè i Tedeschi ritenevano che il sistema crittografico di Enigma fosse molto sicuro, ed ignoravano che una delle loro macchine segrete fosse caduta in mano al nemico, tardarono molto (oltre un anno) a rendersi conto che i loro messaggi segreti erano costantemente spiati.

Tra le operazioni di Commandos più famose della Seconda Guerra Mondiale, spiccano le ripetute azioni condotte da Commandos Norvegesi, agenti agli ordini dei Servizi Segreti britannici ed aiutati dalla Resistenza norvegese, i quali fra il 1942 ed il 1944 attaccarono ripetutamente la fabbrica Norsk Hydro per la produzione di acqua pesante situata a Vemork, in Norvegia. Tale impianto, controllato dai Tedeschi, protetto da montagne e fortemente sorvegliato, faceva parte del programma nucleare tedesco. A tutt'oggi, non è abbastanza chiaro se e quanto gli Scienziati tedeschi, all'epoca, fossero arrivati vicino a realizzare una bomba atomica per Hitler. Ma, senza dubbio, gli attacchi condotti dai Commandos Norvegesi ritardarono, enormemente, la produzione dell'acqua pesante necessaria per avviare il funzionamento di un reattore nucleare; pertanto contribuirono a vanificare gli sforzi tedeschi per la realizzazione dell'arma atomica.

Note

Bibliografia
*AA.VV. - Germany and the Second World War, Volume VI: the global war, Oxford press, 1991.
*Bauer E. - Storia controversa della seconda guerra mondiale, 6 volumi, DeAgostini,1971.
*Beevor A. - Stalingrado,Rizzoli 1998.
*Bialer S. - I generali di Stalin,Rizzoli,2003.
*Bocca G. - Storia d'Italia nella guerra fascista, Mondadori 1996.
*Boffa G. - Storia dell'Unione Sovietica, parte II,Mondadori 1979.
*Bullock A. - Hitler e Stalin,vite parallele,Garzanti 2000.
*Carell P. - Operazione Barbarossa,Rizzoli, 1966.
*Carell P. - Terra bruciata,Rizzoli, 1966.
*Carell P. - Arrivano!. Rizzoli,1960.
*Cartier R. - La seconda guerra mondiale, Mondadori, Milano 1995.
*Cervi M. - Storia della guerra di Grecia, Rizzoli 1986.
*Churchill W. - La seconda guerra mondiale,6 volumi; Mondadori, Milano 1948.
*Deakin F.W. - La brutale amicizia, Einaudi 1990.
*D'Este C. - 1943. Lo sbarco in Sicilia, Mondadori 1988.
*DeFelice R. - Mussolini il Duce,Einaudi 1981.
*DeFelice R. - Mussolini l'alleato, Eianudi 1990.
*Deighton L. -La guerra lampo, Longanesi 1979.
*Erickson J. - The road to Stalingrad, Cassel, 1975.
*Erickson J. - The road to Berlin, Cassel, 1983.
*Glantz D./House J. - When titans clashed, 1995.
*Hastings M. - Apocalisse tedesca,Mondadori 2004.
*Hastings M. - Overlord, Mondadori 1983.
*Hillgruber A. - La distruzione dell'Europa, il Mulino 1991.
*Hillgruber A. - Storia della seconda guerra mondiale, Laterza, Bari 1989.
*Horne A. - Come si perde una battaglia, Mondadori, 1970.
*Irving D. - La guerra di Hitler, Edizioni Settimo Sigillo,2001.
*Jacobsen H.A./Rohwer J. Le battaglie decisive della Seconda Guerra Mondiale, Baldini&Castoldi 1974.
*Keegan J. - Uomini e battaglie della Seconda Guerra Mondiale, Rizzoli,1989.
*Kershaw I. - Hitler 1936-1945, Bompiani 2001.
*Knox McG. - Alleati di Hitler, Garzanti,2000.
*Liddell Hart B. - Storia militare della seconda guerra mondiale, Mondadori, Milano 1995.
*Morris E. - La guerra inutile, Longanesi 1993.
*Overy R. - Russia in guerra,il Saggiatore, 1998.
*Overy R. - La strada della vittoria,il Mulino, 2002.
*Rochat G. - Le guerre italiane 1935-1943, Einaudi 2005.
*Ryan C. - Il giorno più lungo, Rizzoli 1960.
*Ryan C. - Quell'ultimo ponte,Mondadori 1974.
*Salisbury H.E. - I 900 giorni, il Saggiatore 2001.
*Scotoni G. - L'Armata Rossa e la disfatta italiana,Edizioni Panorama, 2007.
*Shirer W. - La caduta della Francia,Einaudi 1971.
*Shirer W. - Storia del Terzo Reich,Einaudi 1990.
*Thamer H.U. - Il Terzo Reich, il Mulino 1993.
*Weinberg G.L. - Il mondo in armi, UTET 2007.
*Werth A. - La Russia in guerra, Mondadori, 1968.
*Wilmot C. - La lotta per l'Europa,Mondadori,1953.
*Ziemke E. - Stalingrad to Berlin:The german defeat in the east, 1971.

Voci correlate
Di carattere generale
*Cronologia della seconda guerra mondiale
*Storia militare dell'Italia durante la seconda guerra mondiale
*Alleati della seconda guerra mondiale
*Revisionismo della seconda guerra mondiale
*Seconda guerra mondiale in Italia in cifre
*Lista di film sulla Seconda guerra mondiale
*Statistiche correlate alla seconda guerra mondiale
*Evoluzione in mappe della seconda guerra mondiale
*Ostilità franco-tedesca
*Modifiche territoriali causate dalla seconda guerra mondiale
*Codici di fabbricazione dei tedeschi nella seconda guerra mondiale
*Giornata della Vittoria sul Giappone

Elenchi
*Lista di nazioni coinvolte nella seconda guerra mondiale
*Lista delle vittime della seconda guerra mondiale per nazione
*Lista di personaggi associati alla seconda guerra mondiale
*Lista di armi comuni della seconda guerra mondiale
*Lista di armi non ordinarie della seconda guerra mondiale
*

Anni di guerra
*1939
*1940
*1941
*1942
*1943
*1944
*1945

Altri progetti

Collegamenti esterni
*Dichiarazione di guerra, Adolf Hitler (1939)
*Entrata in guerra dell'Italia, Benito Mussolini (10/06/1940)
*Video sull'annuncio in Italia di fine guerra (1945)
*Annuncio della fine della guerra, Winston Churchill (1945)
*Riassunto per immagini della Seconda Guerra Mondiale

------------------------------------------------------------------------------
Retrieved on Mon, 05 Oct 2009 13:17:04 from:
  http://it.wikipedia.org/wiki/Seconda_guerra_mondiale
Licensed under CC-BY-SA, see http://creativecommons.org/licenses/by-sa/3.0/