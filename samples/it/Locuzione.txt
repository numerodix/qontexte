Questo glossario delle frasi fatte contiene le polirematiche e i modi di dire più frequenti della lingua italiana contemporanea, orale e scritta.

Frasi fatte ed espressioni idiomatiche
Nel glossario non sono inclusi i proverbi, che in realtà sono un particolare tipo di affermazione che cerca di sintetizzare una forma di sapere. Eric Partridge, conosciuto nel campo, nel suo Dictionary of Clichés afferma che, a differenza dei proverbi, i modi di dire non esprimono saggezza popolare, non hanno un significato profondo o morale, ma sono semplicemente frasi "usa-e-getta". Infine, di molti di essi si è perso il significato letterale. Le espressioni idiomatiche sarebbero invece costrutti adattabili secondo il contesto.

Alcuni modi di dire sono comunque di origine proverbiale: ad esempio Campa cavallo deriva dal proverbio Campa cavallo che l'erba cresce, e sono legati al concetto di cliché.

In realtà la differenza tra proverbi e frasi fatte può essere sottile. Il presente glossario esclude i proverbi, incluse tutte quelle massime di uso comune che conservano un contenuto: ad esempio, Tutto è bene quel che finisce bene (Shakespeare) è stata esclusa in quanto assimilabile ad un proverbio: in ogni contesto in cui è usata, infatti, essa esprime sempre lo stesso contenuto (ogni fatto o azione è positiva se ha un esito positivo). Al contrario essere o non essere (ancora Shakespeare!) è stata considerata una frase fatta (e non un proverbio), perché è molto spesso usata al di fuori del contesto originario, ed è all'origine di calchi e parodie che non conservano praticamente traccia del contenuto originale.

Anche una metafora usata individualmente da pochi parlanti (idiosincrasia) non è sempre chiaramente distinguibile da un modo di dire, sicché sarà sempre impossibile determinare il numero di espressioni idiomatiche presenti in una lingua.

Forme verbali
Se la frase fatta contiene un verbo, essa, di solito, è riportata con il verbo all'infinito (ad esempio, "andare a ramengo"). A volte, però, la frase rappresenta una frase fatta solo in una determinata forma verbale (ad esempio: "me ne frego"). In questi casi abbiamo mantenuto la forma verbale.

Altri criteri di inclusione
*In linea di massima si escludono le voci costituite da una parola sola: in questo caso, più che di frase fatta, si dovrebbe parlare di slittamento di significato di una parola.
*Abbiamo escluso quelle frasi che, pur frequentissime nella lingua italiana, non mostrano nessuna particolare alterazione retorica o di significato. Per esempio, l'espressione "in poche parole" è molto usata, ma sarebbe comprensibile anche a chi la sentisse per la prima volta. Invece l'espressione "in parole povere" è già in qualche modo una frase fatta: l'espressione contiene un'alterazione retorica (l'aggettivo "povere" riferito alle "parole") che è tipica di questa espressione.
*Sono escluse anche le espressioni idiomatiche dialettali (per le quali bisognerebbe organizzare glossari specifici), tranne quelle oramai italianizzate.
*Sono parimenti escluse le espressioni volgari, che presumibilmente dovrebbero far parte di raccolte a parte.

A
*A babbo morto
:Il significato iniziale è di restituire dei soldi senza una data precisa, poi ha assunto altri significati, spiegati nella voce.
*Abbassare la cresta
:È il gesto con cui i galli, prima o dopo un combattimento, riconoscono la superiorità dell'avversario. Dal mondo contadino l'espressione ci è arrivata con il senso di "calare le proprie pretese", "riconoscere la propria inferiorità" o anche solo "far (di) meno l'arrogante / non fare tanto l'arrogante".
*A bizzeffe
:In grande abbondanza. Questa frase ha diversi sinonimi.
*A bocca asciutta
:Senza il bottino che si prevedeva di ottenere. Restare a bocca asciutta.
*Ambasciator non porta pena
:Una persona che ha il compito di comunicare ad altri dei fatti spiacevoli non può essere accusata di qualche colpa.
*A bocce ferme / A palle ferme
:Come nel gioco delle bocce la distanza dal pallino e di conseguenza i punti si assegnano solo a bocce ferme appunto, in certe situazioni è bene attendere che gli eventi in corso siano terminati per procedere ad una valutazione o ad un'ulteriore azione.
*A botta calda
:Nell'immediatezza dell'accadimento.
*A braccia aperte
:In modo accogliente ed affettuoso.
*A braccio
: "Pressapoco" intendendo qualcosa misurato a braccio invece che con il metro. Simile all'espressione "a spanne". Un discorso a braccio, è un discorso non scritto, non preparato.
*A briglia sciolta
:Senza freni. Le briglie, nel caso di un cavallo in corsa, rappresentano i freni ed i comandi in generale.
*A buon mercato
:Con poca spesa, a buon prezzo.
*A calci nel sedere
:Senza alcun riguardo.
*A caldo
:Poco dopo l'accaduto, quando se ne ha ancora viva l'emozione. In traumatologia si intende anche il momento in cui avviene il trauma durante l'attività fisica (in cui il corpo e la parte interessata aumentano di calore).
*A casa mia
:Dal mio punto di vista, secondo me.
*A chi tocca?
:Chi è il prossimo (di turno, della fila, della lista, nell'ordine del gioco)?
*A colpo d'occhio
:Sommariamente, a prima vista.
*A colpo sicuro
:Sapendo di non sbagliare, mossa di cui si conosce l'esito.
*A corpo morto
:Lasciare cadere il proprio corpo senza opporre alcuna resistenza.
*Acqua cheta
:L'espressione proviene da un proverbio: L'acqua cheta (chieta) scava i ponti. Si definisce acqua cheta un individuo tranquillo che con costanza è in grado, cheto cheto cioè senza tanto clamore né in aperta competizione, di eliminare ostacoli in apparenza inamovibili; o, in negativo, chi apparentemente non sembra crear problemi ma a un bel momento potrebbe esser proprio quello che sconvolgerà tutto.
:L'espressione deve parte del suo successo alla commedia L'acqua cheta (1908) di Augusto Novelli.
*Acqua e sapone
:Si dice di una ragazza che non fa uso di altro cosmetico che l'igiene personale per valorizzare la propria bellezza. Ragazza sincera.
*Acqua in bocca
:"Non dire niente, non parlare!" Invito esplicito e complice a non parlare di qualcosa con qualcun altro: rigorosamente come se si dovesse tenere dell'acqua in bocca, cosa impossibile ovviamente se si prende a parlare.
*A cuore aperto
:Sinceramente, senza difese o diffidenze.
*A cuor leggero
:Compiere qualcosa superficialmente, senza pensare alle conseguenze.
*A denti stretti
:Nelle espressioni «una risata a denti stretti», «ridere a denti stretti», detto del ridere procurato da qualcosa che comunque produce anche una certa amarezza e quindi non permette di godere pienamente dell'aspetto ironico. Altro significato è quello di cercare di ottenere qualcosa anche con grande sforzo.
*A destra e a manca
:Ovunque, dappertutto: "Ma dov'eri? Ti ho cercato a destra e a manca."
*A destra e a sinistra
:Di qua e di là, un po' ovunque, senza criterio: "Non bisogna andarlo a dire a destra e a sinistra"
*A Dio piacendo
*Ad ogni morte di Papa
:"Molto raramente". La morte di un Papa è considerata un evento relativamente raro. Ad esempio: In Sicilia nevica ad ogni morte di Papa; in Sicilia nevica molto raramente.
*A doppio taglio
:Detto di cosa che ha degli effetti sia positivi che negativi, e che quindi necessita di cautela nell'usarla.
*A effetto
*A farla corta / Per farla breve
:Non dilungandosi nella discussione.
*Affé di Bacco
:Locale fiorentino; si usa per indicare stupore.
*A fior d'acqua
:Molto vicino alla superficie dell'acqua. Il "fiore" è la parte più sottile e aerea della pianta, metafora di ciò che è più alto e più fine (p.es. il fior di latte, il fior fiore "la parte migliore").
*A fior di pelle
:Molto vicino alla superficie della pelle, epidermico. Un'impressione a fior di pelle "Un'impressione immediata, istintiva, epidermica". Avere i nervi a fior di pelle "Essere molto sensibili, suscettibili".
*Affilare le armi
:Prepararsi ad uno scontro.
*A fondo perduto
:Senza dover restituire l'investimento iniziale.
*A forza di
:Mediante l'uso ripetuto di un qualcosa.
*A freddo
:A distanza di tempo, quando gli animi si sono calmati
*A frotte
:"In gruppi" quindi "abbondantemente". Detto originariamente di persone. I bambini escono di scuola a frotte.
*Agli sgoccioli
:Vicino al termine, agli ultimi istanti, alle ultime risorse
*A gogò
:"in grandi quantità, a profusione". Dal francese à gogo, attraverso l'inglese a go-go.
*A iosa
:"In grande abbondanza, un'infinità". Secondo il Vocabolario Etimologico di Pianigiani da "chiosa", nel significato passato di "monetina", in grado quindi di acquistare solo cose di cui c'era abbondanza; oppure, attraverso il provenzale, dal "gaudium" latino. Secondo l'Etimologico DELI di Cortelazzo-Zolli l'origine è tuttora da ritenersi ignota. In alcune parti del Nord Italia si usa, in alternativa, l'espressione "a ioia".
*Ai posteri l'ardua sentenza
:Su certi argomenti, oggi troppo controversi, toccherà ai posteri pronunciarsi. La frase celebre è tratta da due versi de Il cinque maggio, il componimento poetico più celebre di Alessandro Manzoni. Il giudizio che Manzoni rimanda ai posteri è quello sulla vita di Napoleone Bonaparte: Fu vera gloria?
*Ai tempi in cui Berta filava
:Ai tempi antichi. La Berta in questione è Berta la Pia, la beata moglie di Pipino il Breve e madre di Carlo Magno, patrona delle filatrici.
*Al di là del bene e del male
:L'omonima opera di Friedrich Nietzsche (1886) era una requisitoria contro i sistemi filosofici dominanti. L'omonimo film di Liliana Cavani (1977) era a sua volta ispirato alla tormentata biografia di Nietzsche. Oggi a volte si definisce al di là del bene e del male un'opera d'ingegno (libro, film, opera d'arte, ecc. ), talmente bella (o brutta) da meritare una categoria a sé, fuori dai canoni artistici codificati; oppure un personaggio pubblico talmente celebre da far "saltare" le abituali convenzioni morali (Xxx è ormai al di là del bene e del male, etc).
*Al di sopra di ogni sospetto
:Insospettabile
*Alla bell'e meglio
:In maniera approssimativa.
*Alla buona
:Senza particolare puntiglio o precisione.
*Alla buon'ora
:Con ampio ritardo, in senso ironico.
*Alla bersagliera
:Letteralmente "di corsa". Frase resa famosa nel film Fantozzi contro tutti, con il protagonista alle prese con una bicicletta.
*Alla carlona
:Significa "alla buona", "senza pretese", "senza cura". Il "re Carlone" dei poemi cavallereschi è in realtà Carlo Magno, che anche dopo l'incoronazione a Sacro Romano Imperatore non rinunciò mai alle sue abitudini e ai suoi abiti un po' grossolani. Il modo di dire è attestato nella letteratura italiana sin dal 1400 (ad esempio, in Pietro Aretino).
*All'acqua di rose
:"Eccessivamente diluito, di debole effetto". Ad es.: Un farmaco all'acqua di rose: un farmaco blando o che non ha sortito l'effetto desiderato. Si dice anche di una situazione che si presenta senza difficoltà.
*Alla fine della fiera
:Alla resa dei conti.
*Alla fine della giostra
:Alla resa dei conti.
*Alla garibaldina
:Compiere un'azione alla garibaldina significa intraprenderla senza troppe cautele, d'impeto, con avventatezza e slancio temerario. L'espressione è un chiaro riferimento ai metodi di combattimento usati da Giuseppe Garibaldi, e in particolare alla Spedizione dei Mille.
*Alla grande
:Magnificamente.
*All'americana
:Si dice di cosa fatta in grande stile, oppure in un modo inusuale o con gusto grossolano.
*All'arma bianca
:Nelle battaglie campali era l'ordine impartito ai soldati per continuare a combattere con le spade o le baionette una volta che avevano terminato le munizioni dei loro fucili. Le armi da taglio o da punta (pugnali, spade, baionette), sono dette armi bianche. È un calco (medievale?) dal germanico blanch (tedesco moderno blank), che significava anche "splendente": si tratta di armi metalliche, che quindi scintillano al sole.
:A volte l'espressione viene usata, con una sfumatura vagamente parodistica, per indicare uno scontro dialettico molto acceso tra due persone: una variante altrettanto diffusa è alla baionetta.
*Alla romana
:Viene così definita la modalità di dividere una spesa in parti uguali fra tutti i partecipanti, senza tener conto dell'effettiva fruizione di ciascuno di loro.
*'''Alla "viva il parroco":
:In maniera approssimativa o plateale, alla buona
*Alle perse
:Quando tutto è perduto, come ultima opzione.
*Alle prime armi
:Si dice di persona con poca esperienza. Probabilmente deriva dall'ambiente militare.
*All'italiana
:In modo poco rigoroso, o secondo lo stile italiano (per altre accezioni).
*Al passo coi tempi
:"Stare al passo coi tempi" significa conoscere e usare i mezzi, le soluzioni, più aggiornati.
*Alti papaveri
:Persone importanti, generalmente in ambito militare o politico.
*Altro giro altra corsa
:Indica in modo ironico una ripetitività quasi ossessiva di una certa azione, specie se giocoforza dopo un primo iter infruttuoso. Deriva dall'espressione usata dai giostrai nei luna park.
*Alzare i tacchi / Ritirarsi in buon ordine
:Andare via. S'usano dire più spesso quando si tratta di una situazione critica in cui conviene farlo, come di mezza fuga, mezza sconfitta, ritirata strategica.
*Alzare il gomito
:Bere alcoolici
*A memoria d'uomo
:A quanto si ricorda, da sempre.
*Amico del giaguaro
:Amico del tuo nemico.
*Ammazzare il tempo
:Trovare espedienti per passare il tempo, in un modo o nell'altro.
*Ammazzarsi di fatica
:Faticare fino allo stremo delle proprie forze.
*Ammazzarsi di lavoro
:Lavorare fino allo stremo delle proprie forze.
*Ammesso e non concesso
:Supposto, per il momento, che le cose stiano così, pur senza riconoscerlo in via definitiva.
*Andare a Canossa
:La frase significa "umiliarsi, ammettere di avere sbagliato". A Canossa, nell'inverno del 1077, l'imperatore Enrico IV attese per tre giorni e tre notti, scalzo e vestito solo di un saio, di essere ricevuto e perdonato dal Papa Gregorio VII. Ma il conflitto tra i due (la lotta per le investiture) era destinato a riaprirsi di lì a poco.
*Andare a dama
:Arrivare all'obiettivo prefissato.
*Andare / cascare a fagiolo
:Capitare a proposito, al posto e al momento giusto.
*Andare a farsi benedire
:Frase usata nell'abbandonare ciò che si sta compiendo senza aver ottenuto nulla. La benedizione è un atto per richiedere un intervento divino. Quando non si ha più speranza d'ottenere ciò che ci si aspetta, l'unica possibilità è attendersi un miracolo.
*Andare a gonfie vele
:L'espressione marinaresca, che significa "navigare sfruttando tutte la forza del vento", è passata nell'italiano colloquiale, dove viene adoperata per descrivere una situazione in cui tutto sta andando per il meglio.
:La locuzione deriva forse dall'analoga espressione latina pleno velo, usata per esempio da Publio Virgilio Marone nell'Eneide (libro I verso 401).
:Di significato simile sono frasi come: andare a vele spiegate, con il vento in poppa.
*Andare a letto con le galline
:Le galline, come molti animali diurni, seguono il sole. Andare a letto con le galline significa dunque letteralmente andare a letto al tramonto, per estensione andare a letto molto presto.
*Andare al massimo
:Andare molto veloce. Utilizzato in campo motociclistico per indicare il raggiungimento della massima escursione della manetta del gas.
*Andare a pennello
:"Star bene indosso". Di abiti e qualunque oggetto adoperabile a proprio uso.
*Andare a quel paese
:Si manda "a quel paese" una persona che ci ha fatto arrabbiare. L'invito ad allontanarsi è un eufemismo, che sostituisce espressioni più forti come Andare al diavolo, all'inferno, in malora o più volgari come Andare a fare in culo. È una canzone celebre di Alberto Sordi.
*Andare a ramengo
:Significa perdersi, fallire nei propri scopi. Deriva verosimilmente dalla forma poetica "andare ramingo" (solo, senza una meta, allontanato da tutti, povero e disperato) ereditata probabilmente dall'italiano volgare dell'alto medioevo. Potrebbe anche derivare dal nome del comune in provincia di asti Aramengo dove pare esistessero delle carceri che ospitavano le persone insolventi o che avevano fatto bancarotta.
*Andare a rotoli
:Si dice di situazioni, eventi, che "precipitano": vanno irrecuperabilmente male: "Tutto andava a rotoli".
*Andare a zonzo
:Non si conosce esattamente l'origine etimologica della parola "zonzo", che alcuni vorrebbero derivata dal suono che emettono le mosche durante il loro volo notoriamente irregolare ed imprevedibile. Dovrebbe quindi essere solo una forma onomatopeica. Altri lo ipotizzano da "gironzolare" (letteralmente "farsi dei giretti", ma che suona anche "ronzare in giro"). In ogni caso, ha il significato di "girare senza meta", anche solo per divertimento.
*Andare controcorrente
:Essere anticonformisti e diversi dalla massa.
*Andare in bianco
:Significa non raggiungere lo scopo, non ottenere quanto sperato.
:Un pescatore che torna a casa senza pesci "è andato in bianco".
:Un giovanotto che sperava di conquistare una ragazza, ma non conclude nulla... è "andato in bianco".
*Andare in cavalleria
:Si dice di un conto che non verrà mai più saldato, un pagamento che non verrà più eseguito, e per estensione un'operazione prevista ma senza più riscontro.
*Andare in rosso
:Significa "rimanere senza soldi, sforare il budget". Il "rosso" è un chiaro riferimento al conto bancario. Similare "Essere al verde".
*Andare in tilt
:Andare in tilt significa andare in confusione ed è una frase fatta nata in tempi relativamente recenti, quando cominciarono ad apparire in Italia i flipper. Questi antenati dei videogiochi venivano sollecitati con spinte nel tentativo di dare alla biglia un percorso diverso, ma reagivano a un eccesso di sollecitazioni andando appunto in tilt, ovvero non rispondendo più ai comandi e provocando la perdita della partita.
*Andare (finire) in vacca
:Si dice di qualcosa che va a finire male (sinonimo di andare a puttane).
*Andare / filare liscio
:Procedere regolarmente, senza intoppi.
*Andare nel pallone
:Restare confusi dalle troppe sollecitazioni (come quelle subite da un pallone da calcio durante un incontro).
*Andare per il sottile
:Usata come negazione, che non va tanto delicatamente alla questione, ma ci arriva in modo crudo e schietto.
*Andare per la maggiore
:Essere alla moda.
*Andare storto / Non andare per il verso giusto
:Procedere o concludersi non positivamente.
*Andarsene alla chetichella
:Andarsene di nascosto, senza far rumore.
*Animale da palcoscenico
:Lo si dice di un cantante o di un attore estremamente a suo agio ed espressivo sul palcoscenico.
*Anni di fango
*Anni di piombo
*A occhio e croce
:All'incirca, più o meno.
*A ogni pié sospinto
:Dappertutto, in ogni dove. In continuazione.
*A onor del vero / A voler essere obiettivi / Per dirla tutta
:In realtà; volendo richiamare altri dati di fatto.
*A palla
:Al massimo delle capacità o velocità, tipico del centro Italia.
*A parte gli scherzi
*A piede libero
*A più non posso
:Indica una quantità enorme.
*A portata di mano
:Di comodo reperimento, velocemente raggiungibile.
*Appendere (le scarpe) al chiodo
:L'espressione, usata spesso in ambito sportivo, significa "ritirarsi dall'attività agonistica". Può essere anche estesa al membro di una qualsiasi categoria professionale che decida di ritirarsi. Le "scarpe" in questi casi sono sostituite da un analogo "ferro del mestiere"; ad esempio, un ciclista appenderà la bicicletta al chiodo; un pattinatore appenderà i pattini; ecc. ecc..
*Apprendista stregone
:Si dice di una persona irresponsabile, che facendo uso di strumenti o sistemi che non sa maneggiare, rischia di causare danni irreversibili.
*Apriti, cielo!
: Esclamazione che commenta in maniera critica l'inizio di un evento concitato.
*Apriti Sesamo
: La frase è una esclamazione divenuta proverbiale tratta dalla fiaba Alì Babà e i 40 ladroni, tratta dalla raccolta di fiabe orientali Le mille e una notte, con la quale si riusciva ad aprire una caverna coperta da un masso accedendo così ad un favoloso tesoro. La frase è stata poi usata con significato esteso per indicare cose nascoste a cui si può accedere in modo magico.
*A quattro ruote motrici
:Si usa per indicare un modo di agire incredibilmente potente. È utilizzato soprattutto in espressioni denigratorie. Esempio: cretino a quattro ruote motrici!
*A quattro ganasce
:Divorare.
*A quattro palmenti
:Si usa per indicare un modo di mangiare veloce e ingordo, sinonimo di abbuffarsi. "Palmento" è un sinonimo di "macina", come quelle usate nei mulini. Quindi triturare in grande quantità, come quattro macine.
*A ragion veduta
:Locuzione avverbiale. "Dopo averne conosciute le ragioni" quindi "oculatamente, opportunamente".
*Argento vivo
:L'argento vivo è il mercurio, che ha il colore uguale all'argento, ma è liquido. Si dice di persone che hanno una vitalità eccezionale: "Ha l'argento vivo addosso!"
*Aria fritta
:Lo si dice di un'idea, un progetto, un discorso, inconcludente, evanescente, privo di sostanza e fondamento.
*A rigor di logica
*Armata Brancaleone
:Un'accozzaglia eterogenea di persone. L'espressione ha origine con l'omonimo film di Mario Monicelli (1966).
*Armiamoci e partite
:La frase, una chiara parodia dello stile militaresco e in particolare mussoliniano, è pronunciata forse la prima volta da Totò nel film Totò contro Maciste (1962). Nel 1971 diventa anche il titolo di un film di Franco Franchi e Ciccio Ingrassia.
*A rotta di collo
:Riferito quasi sempre ad una corsa, anche in senso metaforico, magari lungo un pendìo, di un soggetto talmente veloce da rischiare di rompersi il collo in caso di caduta. "Rotta" è una forma antica per "rottura" ricavata direttamente dal participio passato di rompere.
*Arrampicarsi sui vetri / sugli specchi
:"Sforzarsi invano di argomentare l'impossibile". Vetri e specchi, essendo molto lisci, non lasciano nessun appiglio.
*Arriva la cavalleria
:Simile all'espressione arrivano i nostri.
*Arrivano i nostri
:Si dice solitamente quando arriva qualcuno in soccorso di chi è in difficoltà. La frase ha origine dai film western.
*Ascesa e caduta
:Simile all'espressione "vita morte e miracoli".
*Asilo Mariuccia
:Detto di una situazione in cui molti si comportano in modo infantile; prende il nome da un vero asilo del Nord Italia.
*Aspetta e spera
:Faccetta Nera / Bell'abissina / Aspetta e spera / Che già l'ora s'avvicina! / Quando staremo / Vicino a te / Noi ti daremo / Un'altra legge e un altro re!.
:La più conosciuta canzonetta coloniale del regime fascista (scritta nel 1935 da Renato Micheli) ha dato vita a un'espressione che conserva ben poco del suo significato originario. Equivale al più usato campa cavallo.
*A spron battuto
:Letteralmente "Pungolando ripetutamente con lo sperone". Quindi "Forzando l'andatura, a tutt'andare"
*Assalto alla diligenza
:Muoversi per compiere il preponderato obiettivo. Trae origine dai film western, dove spesso le diligenze venivano attaccate dagli indiani d'America.
*Assolutamente no (assolutamente sì)
:Frase che rimarca in modo perentorio una risposta negativa (o positiva).
*Asso nella manica
:Avere una soluzione vincente ancora non svelata ma soprattutto molto inaspettata. L'asso, infatti, in parecchi giochi di carte è la carta con il maggior valore. In passato i bari erano soliti nascondere un asso all'interno delle maniche per barare in maniera più nascosta.
*A stecchetto
:Con poco cibo, a dieta. Mi ha lasciato a stecchetto "Mi ha offerto un magro pasto".
*Astratti furori
:Io ero, quell'inverno, in preda ad astratti furori. Non dirò quali, non di questo mi sono messo a raccontare. Ma bisogna dica ch'erano astratti, non eroici, non vivi; furori, in qualche modo, per il genere umano perduto. Il celebre incipit del romanzo Conversazione in Sicilia di Elio Vittorini ha dato vita a una formula molto usata nella lingua italiana. Essere in preda ad astratti furori può significare perdersi in ragionamenti eccessivamente complessi; oppure (secondo un'interpretazione più prossima a quella del testo di Vittorini), ripiegarsi in una contemplazione indignata dei problemi concreti della società, senza individuare un modo per risolverli.
*Attaccare bottone
:Incominciare in modo improvvisato una conversazione con una persona sconosciuta, spesso usata per indicare l'uomo che ci prova con una donna.
*Attaccarsi al tram
:L'espressione trova la sua origine nella possibilità per i passeggeri dei più lenti tram del passato di viaggiare, in ogni caso più scomodamente, restando aggrappati alle strutture esterne, specialmente avendolo "preso al volo", giunti che già partiva o in un passaggio a bassa velocità del mezzo (al tempo operazione consentita): va intesa come la risposta spregiativa di chi invece un posto regolare era riuscito a raggiungerlo ("E io? / C'è posto anche per me?" "E tu ti attacchi / Adesso ti attacchi").
:Oggi l'espressione è utilizzata in senso figurato per indicare la situazione di chi si vede costretto a rinunciare a un obiettivo, per non aver raggiunto le condizioni necessarie ad ottenerlo (per esempio, chi è arrivato fuori tempo massimo ad un impegno e vi deve rinunciare o perde il proprio turno o ne viene escluso). Equivale a "scordarselo" / "ormai poterselo dimenticare" ecc.
*Attrazione fatale
:Un rapporto sentimentale - di norma extraconiugale - vissuto con intensità tale da risultare morboso, viene spesso definito nel lessico giornalistico attrazione fatale. Il riferimento è a un film di successo del 1988, Fatal Attraction (Attrazione fatale nella versione italiana), girato da Adrian Lyne e interpretato da Michael Douglas e Glenn Close.
*A tutta birra
:"A tutta velocità". Deriva probabilmente da una traduzione errata dell'espressione francese à toute bride ("a tutta briglia").
*A tutti i costi
:Superando qualsiasi ostacolo si possa presentare.
*A tutto gas
:Variante (più corretta) di a tutta birra.
*A tutto spiano
:Senza limiti di sorta. Lo spiano era la misura della quantità del grano assegnata ai fornai per la panificazione: se non c'erano carestie o particolari scarsità del prodotto la quantità erogata con profusione era appunto quella a "tutto spiano", mentre in caso contrario veniva ridotta a mezzo spiano o anche di meno.
*A ufo
*A un bel momento
:Un certo momento, ma senza preavviso ovvero arbitrariamente.
*Auguri e figli maschi
:Tipico saluto di commiato indirizzato verso i novelli sposi. La nascita della frase è legata ad una concezione patriarcale della società, in cui l'arrivo di figli maschi è maggiormente auspicabile.
*A un palmo di naso
:"Vicinissimo". Ad un palmo di mano dal proprio naso. Da non confondere con la simile espressione con un palmo di naso.
*A un tiro di schioppo
:Vicinissimo, come la distanza di un colpo di fucile (schioppo).
*Avanti il prossimo
*Avanti popolo
:Incipit della canzone comunista Bandiera Rossa: Avanti popolo / alla riscossa / bandiera rossa / trionferà!
*Avanti tutta
:Locuzione marinaresca, che significa letteralmente "viaggiare dando ai motori della nave (o barca, motoscafo, etc. ) la potenza massima, per andare il più veloce possibile". Si adopera per chiedere a chi ci ascolta di impegnarsi al massimo e nel minor tempo possibile.
*Avere il cuore in gola
:"Essere tanto emozionati da non riuscire a parlare"
*Avere il dente avvelenato
:Essere infuriati.
*Avere i numeri (dei numeri)
:"Essere in grado di fare una determinata cosa" oppure "essere la persona giusta".
*Avere il pelo sullo stomaco
:Essere freddi e cinici.
*Avere la coda di paglia
:"Sapere di aver sbagliato". L'espressione è derivata da un proverbio: "chi ha la coda di paglia, ha sempre paura che gli pigli fuoco". Una persona con "la coda di paglia" si aggira tra gli altri con sospetto, per il timore che qualcuno noti le sue colpe o i suoi difetti.
*Avere la sindrome del genio incompreso
:Reputare di non essere capiti appieno dal prossimo a causa della propria presunta grande intelligenza o a causa della presunta inferiorità degli altri.
*Avere l'acquolina in bocca
:Letteralmente si riferisce alla salivazione che in modo spesso incontrollabile si scatena alla vista o al pensiero di un cibo particolarmente goloso (riflesso condizionato). Viene utilizzata ad indicare quelle situazioni che attirano la nostra attenzione in quanto offrono la prospettiva di un semplice, immediato e positivo beneficio.
*Avere le carte in regola
:Avere tutti i documenti richiesti; per estensione: tutto ciò che normalmente occorre, anche figuratamente: le qualità necessarie.
*Avere/sentire le farfalle nello stomaco
:La strana sensazione allo stomaco che sente chi è innamorato.
*Avere le mani bucate
:Essere uno spendaccione.
*'''(Avere un) conto in sospeso
:Letteralmente: vantare un credito; figuratamente: aver subito un torto, di cui quindi si potrebbe voler richiedere una riparazione, le scuse ecc o da "ripagare" cioè di cui vendicarsi.
*Avere un groppo in gola
:Non riuscire a parlare per l'emozione.
*Avere voce in capitolo
:Avere l'autorevolezza per poter parlare, ricevere la dovuta considerazione, vedere ammessa la propria posizione, in proposito di un certo argomento. Il capitolo in questione è in realtà un calco del latino capitolum, "collegio" o "consiglio"; la frase fatta deriva infatti dall'uso monastico di dare voce, durante il "Capitolo", ovvero la riunione quotidiana di tutti i monaci, soltanto a quanti tra essi avessero già pronunciato i voti perpetui; per traslato, chi "non ha voce in capitolo" è meno importante, come appunto i novizi nel monastero.
*Averla scampata bella
:Aver corso un grosso rischio: "L'abbiamo scampata bella".
*Avremmo potuto stupirvi con effetti speciali
:Citazione di uno spot pubblicitario italiano dei televisori Telefunken (1981), penetrato in modo impressionante nella memoria collettiva. L'espressione viene usata di solito (con intenti parodistici) per affermare la propria genuinità: non c'è bisogno di "stupirvi con effetti speciali", perché il nostro lavoro concreto (la scienza) parla per noi. Può essere usata anche per schernire qualcuno di qualche opera/lavoro da lui eseguita.
:Dallo stesso spot proviene anche l'altra frase fatta "Noi siamo scienza e non fantascienza" (cfr. più oltre).

B
*Baciamo le mani
:Modo di dire tipico del Sud d'Italia, e in particolare della Sicilia. Risale all'epoca in cui, in segno di rispetto e sottomissione, si baciava effettivamente la mano di chi fosse considerato dalla comunità un personaggio potente, sia economicamente che politicamente. Col tempo si è smesso di baciare realmente la mano, ma la frase è entrata nell'uso comune, come segno di riverenza e rispetto. Può anche assumere un significato ironico, per parodiare il comportamento un po' troppo altezzoso di qualcuno.
*Bagnato come un pulcino
:Completamente bagnato, zuppo, come un pulcino uscito dall'uovo appena schiuso.
*Banalità del male
:Nel 1963 la studiosa tedesco-americana Hannah Arendt pubblicò le sue cronache del processo al criminale nazista Adolf Eichmann col titolo Eichmann in Jerusalem - A Report on the Banality of Evil ("Eichmann a Gerusalemme: rapporto sulla banalità del male"). La scelta dell'editore italiano di intitolarne la traduzione La banalità del male contribuirà al successo di quest'espressione nel lessico giornalistico, politico e scientifico. Per la Arendt il male "può invadere e devastare tutto il mondo perché cresce in superficie come un fungo. Esso sfida il pensiero, perché il pensiero cerca di raggiungere la profondità, andare alla radice, e nel momento in cui cerca il male, è frustrato perché non trova nulla. Questa è la sua "banalità"... solo il bene ha profondità e può essere integrale".
*Bando alle ciance
:Le ciance sono (nel vernacolo toscano) le chiacchiere futili e vane, da cui "andiamo a fare quattro ciance". Per cui "bando alle ciance" può avere il significato "basta con le parole" (e magari passiamo ai fatti).
:Ma ciance significa anche frottole, stupidaggini, fandonie per cui il significato potrebbe essere "basta con le frottole!"
*Basta e avanza
:Nasce come risposta, anche ironica, alla domanda: "Basta? Può bastare?" Significa lo stessa cosa che "è più che sufficiente": in qualche modo è già un po' troppo, eccessivo; in particolare si utilizza per indicare che l'argomento è stato trattato più del necessario, per spronare l'interlocutore a passare oltre.
*Bastian contrario
:Chi prova gusto ad opporsi all'opinione altrui, dicendo o facendo il contrario
*Bastone tra le ruote
:un ostacolo molto fastidioso
*Battere cassa
:Esigere il pagamento
*Battere in ritirata o Battere la ritirata
:Dare il segnale della ritirata o ritirarsi frettolosamente
*Battere la Diana
:Dare il segnale militare della sveglia
*Battere la fiacca
:Stare senza far niente
*Batti e ribatti
:Sostantivo. "Discussione serrata". Tra i due era un batti e ribatti di accuse e controaccuse
*Bava di vento
:Vento leggerissimo e continuo, di forza inferiore alla brezza, secondo la Scala di Beaufort.
*Becco di un quattrino
:Vedi Il becco di un quattrino.
*Bei tempi andati
:I tempi che furono.
*Bell'e buono
:Indiscutibilmente tale, proprio, inutile negarlo o girarci intorno: "Questo è un sopruso bell'e buono".
*Bello/a come il sole
:Bellissimo/a.
*Bello/a e impossibile
:Questa frase indica generalmente una persona (uomo o donna) molto bella e affascinante che viene ritenuta molto difficile da conquistare in senso amoroso. L'espressione trae origine dalla canzone Bello e impossibile, cantata dalla cantante senese Gianna Nannini e scritta nel 1986 che parla della forte attrazione di una donna per un uomo mediterraneo dagli occhi neri.
*Beviamoci su
:Indica la volontà di oltrepassare l'argomento.
*Bisbetica domata
:Così viene a volte chiamata una donna dal carattere difficile, che in seguito è stato addolcito dagli eventi. L'espressione è ripresa dal titolo italiano di una commedia di Shakespeare, The Taming of the Shrew (1594).
*Boia chi molla
*Botta di vita
:Inatteso slancio di vivacità.
*Botta e risposta
:Serrato scambio di battute.
*Botte da orbi
:Frase tipicamente toscana che sta a significare picchiarsi menando colpi selvaggiamente e furiosamente. Gli "orbi" stanno a significare i ciechi che, non potendo vedere, menano quindi botte e colpi a casaccio.
*Braccia rubate all'agricoltura
:Motto ironico con cui si apostrofa una persona che svolge un lavoro intellettuale senza sembrarne all'altezza.
*Braccino corto
:Motto ironico con cui si apostrofa una persona avara.
*Bruciare d'impazienza
*Bruciarsi i vascelli alle spalle
:Fare una scelta irrevocabile, o anche arrivare involontariamente in una situazione dalla quale non si può più tornare indietro.
*Brutto anatroccolo
:Il brutto anatroccolo della celebre fiaba omonima di Hans Christian Andersen (nell'originale danese grimme ælling) è in realtà un piccolo cigno, il cui uovo è finito in un nido di anatre: la sua bellezza si rivelerà soltanto nella maturità. Con questa fiaba, Andersen ha creato una potente metafora dell'adolescenza: l'espressione "brutto anatroccolo" è rimasta nella lingua italiana ad indicare una persona apparentemente sgraziata, ma dotato di potenzialità ancora inespresse.
*Brutto come la fame
:Terribilmente brutto.
*Brutto, sporco e cattivo
:Espressione mutuata dalla lingua lombarda "picínin, brüt e catif", di analogo significato. Usata originariamente per indicare quei bambini che non avevano alcun pregio, al punto da essere mingherlini ("picínin"), pestiferi ("catif") e di spiacevole aspetto ("brüt"), è divenuta in seguito una locuzione per indicare, anche ironicamente, persone prive di qualità.
:In italiano è più diffusa la variante Brutti, sporchi e cattivi, adoperata come titolo di un film di Ettore Scola con Nino Manfredi (1975).
*Buco nell'acqua
:Attività inutile.
*Buco nero
:In riferimento ad aziende o istituti di credito che, come i buchi neri, truffano i propri clienti facendo sparire enormi quote di denaro. Questo termine può riferirsi anche ad enti che, nonostante la ricezione di fondi pubblici consistenti, offrano servizi di basso livello o peggio, non ne eroghino.
*Buonanotte ai suonatori
*Buonanotte al secchio
:"Lasciamo perdere, non c'è niente da fare". L'espressione deriva con molta probabilità dal modo di dire quando un secchio slegato cadeva in un pozzo ed era quindi impossibile da recuperare.
*Buono come il pane
:Indiscutibilmente buono.
*Buttare a mare qualcosa,qualcuno
:Disfarsi di qualcuno o qualcosa.

C
*C'è del marcio in Danimarca
:"Something is rotten in the state of Denmark". È una celebre frase pronunciata da Marcellus, ufficiale danese, nell'Amleto di William Shakespeare (Atto I, scena IV), durante la prima apparizione dello spettro. Oggi la frase si usa per suggerire che in un certo ambiente qualcuno stia congiurando ai danni di altri.
*C'è modo e modo
:Le cose si possono fare in diverse maniere (e questa si poteva fare meglio).
*Caccia al ladro / all'uomo
:L'inseguimento di un malvivente da parte delle forze dell'ordine. Si può riferire parodisticamente alla ricerca faticosa di una persona molto richiesta.
*Caccia alle streghe
:Persecuzione spietata, ingiustificata, pretestuosa. L'espressione si riferisce alle pratiche giudiziarie diffuse in Europa tra la fine del Medioevo e l'inizio dell'età moderna, che consentivano ai tribunali di imprigionare, torturare e mandare a morte uomini e donne con la sola accusa di stregoneria o di commercio col diavolo, il più delle volte contestata a membri più o meno irrequieti delle classi popolari.
*Cadere (cascare) a fagiolo
:"Capitare opportunamente, al momento, alla maniera giusta". La crisi di governo casca a fagiolo per gli speculatori finanziari
*Cadere (cascare, scendere) dal pero
:L'espressione potrebbe derivare dall'antica locuzione stare sulle cime degli alberi, adoperata per designare chi parlava in modo troppo difficile o supponente: da cui l'invito a scendere dal pero e a tornare a comunicare coi propri simili.
:Chi invece "casca" dal pero, sperimenta un doloroso impatto con la realtà, dopo essere stato per troppo tempo nel mondo illusorio dei propri pensieri, o della propria infanzia, ecc.
*Cadere (cascare) dalle nuvole
:Un tempo l'espressione aveva due significati:
:# "arrivare all'improvviso, senza avvisare".
:# "scoprire con incredulità qualcosa di evidente per tutti"
:In entrambi i casi, le "nuvole" rimandano alla divinità: dalle nuvole, ad esempio, proviene la folgore di Zeus, che colpisce senza preavviso. Ma sulle nuvole risiedono anche gli angeli e i santi del paradiso cristiano, che cadendo oggi sulla terra si troverebbero immersi in un mondo del tutto nuovo e stupefacente per loro.
:Dei due significati, oggi ormai resiste solo il secondo: come se la divinità non fosse più in grado di stupire ma solo di farsi stupire.
*Cadere nelle braccia di Morfeo
:Addormentarsi. Morfeo, figlio di Ipno e di Notte, è considerato il Dio greco dei sogni.
*Calende greche
:Le calende (Kalendae) erano festività latine, non previste dal calendario greco. Perciò rimandare qualcosa "alle calende greche", significa rimandarlo per sempre. L'espressione è un calco della locuzione latina Ad Kalendas graecas, attribuita da Gaio Svetonio Tranquillo all'imperatore Augusto. Stesso uso del latinismo sine die.
*Calma e gesso
:Si dice quando si esorta alla calma e a non agire troppo in fretta. Deriva dal linguaggio dei giocatori di biliardo, che prima di effettuare tiri difficili danno un ritocco alla punta della stecca, che è appunto ricoperta di gesso.
*Calzare a pennello
:Vedi andare a pennello
*Cambiare i connotati
:Malmenare qualcuno fino a deformargli il volto. I connotati sono i tratti distintivi del viso.
*Camminare sulle uova / Andare con i piedi di piombo / Andarci cauti
:Muoversi (anche fisicamente) "come se si stesse camminando sulle uova" significa farlo con estrema cautela, ad esempio con gesti misurati, così "andarci/procedere con i piedi di piombo" (perlopiù solo figuratamente) vuol dire affrontare una situazione con la massima prudenza, tipicamente non dando niente per scontato e/o evitando ogni sfrontatezza; "andarci cauti" è appena meno enfatico.
*Campa cavallo
:L'espressione deriva dal proverbio tradizionale "campa cavallo che l'erba cresce", che potremmo parafrasare così: "finché tutto va bene, ci si può permettere di vivere senza troppi pensieri". L'espressione è fondamentalmente ambigua: campa cavallo può essere un augurio, ma può anche celare un fondo d'ironia: non è detto che le cose vadano bene per sempre. Vedi anche: Aspetta e spera
*Campioni del mondo, campioni del mondo, campioni del mondo
:È il controllato grido di esultanza con cui il telecronista RAI Nando Martellini festeggiò il fischio finale di Italia-Germania, al Santiago Bernabeu, l'11 luglio 1982: la Nazionale di calcio italiana aveva vinto il Campionato del Mondo. "Campioni del mondo" è stato volutamente ripetuto tre volte, perché era la terza volta che l'Italia vinceva la coppa. Viene a volte adoperato con intenti parodistici o come reminiscenza nostalgica.
*Candido come un giglio
:Purissimo. Il giglio è un fiore bianco, il colore che simboleggia la purezza e la verginità.
*Cane bastonato
:Persona dall'aria depressa.
*Cane sciolto
:Persona anticonformista, che non segue la massa, poco incline a uniformarsi.
*(Aspettare a) cantar vittoria
:(Non essere così sicuri, non sbilanciarsi prima del tempo a) esultare per il risultato ottenuto, di validità definitiva.
*Canto del cigno
:"Ultimo segno di grandezza prima del declino finale": secondo una leggenda, prima di morire il cigno eleva il suo canto più melodioso.
*Capitale morale
:Nel 1864, quando Firenze diventò la nuova capitale del Regno d'Italia, i giornali milanesi coniarono per la loro città la definizione di Capitale morale d'Italia: Milano era considerata infatti la città più ricca e moderna del Regno (oltre che la più popolosa, dopo Napoli.
:Oggi l'espressione viene usata anche in senso parodistico, almeno da quando (in seguito all'inchiesta Mani pulite) la società milanese ha dato prova di... dubbia moralità.
*Capitare a tiro
:Essere alla portata, raggiungibile.
*Capire l'antifona
:"Intendere un'allusione". L'antifona era la parte proemiale della predica religiosa.
*Capro espiatorio
*Carità pelosa
:È detta "pelosa" la carità che si fa per interesse. Il Dizionario moderno (1908) di Panzini e il Dizionario etimologico di Pianigiani (1907) fanno risalire la voce ad un aneddoto storico: quando Giuliano il Bastardo chiese aiuto al Papa, questi gli mandò una preziosa reliquia: alcuni peli della barba di San Pietro. Ma Giuliano vinse effettivamente la guerra, e ricompensò il pontefice con "larghe concessioni".
:L'espressione è più probabilmente derivata dal modo di dire, molto popolare nell'Ottocento, avere il pelo sul cuore (essere insensibile).
*Carne da cannone
:La carne da cannone è quella dei soldati (e più precisamente dei fanti), destinati a fronteggiare l'artiglieria come le bestie sono destinate al macello (e carne da macello viene infatti spesso usata con lo stesso significato). La locuzione nasce da una spregiudicata metonimia: gli individui sono raffigurati come carne indistinta.
:Per il suo cinismo, la frase è spesso usata con intenti polemici per criticare le guerre e i guerrafondai. L'originale francese, "le soldat est la chair à cannon" fu attribuito a Napoleone Bonaparte dall'Abate de Pradt, con il chiaro intento di screditare il condottiero. L'espressione fu ripresa e tradotta da Giacomo Leopardi nei suoi Pensieri: "Napoleone fu... oggetto per dir così, di culto ai soldati, che egli chiamò carne da cannone e trattò come tali".
*Carne della mia carne
:Figlio. Esprime e sottolinea con forza lo stretto grado di parentela.
*Carneade! Chi era costui?
:È la frase iniziale dell'VIII capitolo dei Promessi Sposi di Alessandro Manzoni, pronunciata da uno dei personaggi, Don Abbondio, mentre legge il testo di un panegirico in onore di San Carlo Borromeo, all'interno del quale trova menzionato il filosofo Carneade. La fortuna dell'espressione presso i contemporanei di Manzoni fu tale che ancora oggi un personaggio storico o di fantasia poco noto viene chiamato "un carneade".
:L'espressione viene usata (anche nella forma XXX. Chi era costui?) per esprimere o confessare l'ignoranza di un personaggio storico o di fantasia.
*Carta bianca
:Espressione che indica la possibilità conferita a qualcuno di affrontare una situazione o un problema nel modo ritenuto più opportuno, senza vincoli scritti.
*Carta canta
:I documenti parlano chiaro, ciò che è scritto non si può smentire.
*Carta vince carta perde
:Locuzione che accompagna il gioco delle tre carte, prototipo del gioco d'azzardo truffaldino.
*Casa e chiesa
:Persona che non ha altri interessi o attività.
*Casalinga di Voghera
*Cascasse il mondo
:Cercare di raggiungere un obbiettivo col massimo impegno, a fronte anche di ostacoli apparentemente insormontabili. Cascasse il mondo, supererò l'esame!
*Castelli in aria
:Costruire castelli in aria significa progettare senza fondamenta, senza un piano, fantasticando.
*Castello accusatorio
:L'insieme delle prove a carico dell'accusato.
*Cattedrale nel deserto
:Si dice di un grande progetto inutile.
*Cavalcare la tigre
:Cercare di sfruttare un avvenimento potenzialmente pericoloso.
*Cavallo di battaglia
:Espressione usata spesso nel mondo dello spettacolo ed indica il pezzo migliore del repertorio con il quale si ottengono i risultati migliori, spesso è il primo con cui si ha conseguito notorietà.
*Cavallo di razza
:Persona dalle doti eccezionali per compiere un certo compito.
*Cavallo di Troia
*(Non/senza) cavare un ragno dal buco / (Non combinare) un bel niente.
:Si dice che in una data situazione non si è riusciti a cavare un ragno dal buco quando non si è riusciti a combinare, ottenere nulla di apprezzabile.
*Cavar sangue da una rapa
:Impresa impossibile.
*Cavar sangue dal muro
:Sforzarsi inutilmente, svolgendo un lavoro che non può dare nessun frutto.
*Ce l'abbiamo duro
:Espressione resa celebre dal leader della Lega Nord Umberto Bossi, indicante la virilità dei propri concittadini a cui consegue capacità di superare ostacoli proibitivi per altri. Utilizzata spesso scherzosamente in altri contesti per millantare potenzialità inesistenti.
*Cecità selettiva
:Non accorgersi di certe questioni che hanno aspetti in comuni con altre che invece sono note.
*Cento di questi giorni
:Espressione augurale utilizzata soprattutto in occasione di compleanni o in generale altre feste ricorrenti (tipicamente ogni anno). Augura a chi se la sente rivolgere di trascorrere altri cento giorni felici come quello che si sta festeggiando quindi, implicitamente, augura una lunga vita al festeggiato.
*Centro di gravità permanente
:Tratto dal testo d'una canzone omonima del cantautore Franco Battiato, si riferisce ad un punto d'equilibrio nelle difficoltà della vita.
*Che mangino brioches
:Espressione attribuita alla regina Maria Antonietta D'Austria, pronunciata per rispondere ad un suo suddito che le disse: "il popolo ha fame, non ha più pane". Questa espressione sta ad indicare che l'argomento di cui si parla non interessa molto.
*Che modi (sono questi)?
:Esclamazione rivolta a chi si sta comportando in maniera sgarbata.
*Che ci azzecca
:Espressione dialettale che significa "che c'entra?". Solitamente si usa per interrogarsi sulla relazione che hanno tra loro due fatti e/o due persone, che apparentemente sembrano non avere nessun punto in comune.
:La frase, già adoperata soprattutto nell'Italia centro-meridionale, è diventata di uso comune dopo essere stata adoperata da Antonio Di Pietro in una delle sue prime interviste televisive, ed è ancora oggi associata a lui. Spesso viene scritta nella forma (scorretta) che c'azzecca.
*Che mi venisse un colpo
:Espressione che indica uno stato di incredulità.
*Che palle! - Che pizza!
:Espressioni colloquiali per indicare una situazione noiosa.
*Che vale un Perù
:Che ha molto valore, usato sia per persone che per cose. Il modo di dire deriva dall'oro che i conquistadores spagnoli trovarono in Perù e portarono in Europa
*Chi c'è c'è (e chi non c'è non c'è)
:Di uso comune, sta a significare che chi parteciperà (ad es. ad una festa o ad una cena o ad un'iniziativa di qualsiasi tipo), sarà ben accetto e potrà godere della compagnia degli altri; chi invece non sarà presente, non sa cosa si è perso, ma nessuno ne sentirà la mancanza.
*Chi di competenza
:Espressione del linguaggio burocratico. "Colui che ne è competente, il responsabile".
*Chi ha orecchie per intendere, intenda
:Chi vuole ascoltare e comprendere ciò che dico, lo faccia. A sottolineare che ci possono essere persone alle quali il discorso può non far piacere o dare fastidio e quindi faranno finta di non ascoltare o di non capire.
*Chi non risica non rosica
:Solo chi si impegna, anche rischiando, riesce ad ottenere qualcosa di veramente importante.
*Chi non salta è
:Coro goliardico gridato ritmicamente mentre si saltella sul posto da parte di un gruppo antagonista per distinguersi dalla fazione opposta. Per esempio, nello stadio Olimpico, i romanisti potrebbero cantare "chi non salta un laziale è, è, chi non salta..." obbligando tutti i romanisti a unirsi al coro e a saltellare per non essere additati come laziali.
*Chi più ne ha più ne metta
:Eccetera eccetera, e si potrebbe continuare.
*Chi ti capisce è bravo
*Chi ti credi di essere?
*Chi va là?!
*Chi vuol esser lieto sia
:Citazione dal ritornello del Trionfo di Bacco e Arianna, di Lorenzo de' Medici: Com'è bella giovinezza / Che si fugge tuttavia / Chi vuol esser lieto sia / Del doman non c'è certezza.
*Chiudere la stalla dopo che sono scappati i buoi
:Fare l'azione giusta, ma ormai con troppo ritardo e quindi inutilmente.
*Chiudersi a riccio
:Chiudersi in se stessi evitando di socializzare con gli altri.
*Chiudi il becco
:Espressione generalmente considerata sconveniente e offensiva, che viene usata per intimare a qualcuno di smettere di parlare immediatamente, specie se lo sta facendo in un momento inadatto. L'uso della parola "becco", invece di "bocca", è dato dal sottinteso paragone tra la persona che sta parlando e le galline (con riferimento al chiocciare). Poiché inoltre si ritiene che le galline siano animali dalla poca intelligenza, per estensione, la frase significa anche che è meglio tacere, poiché si stanno dicendo cose poco serie e/o di poco interesse.
:L'espressione veniva spesso adoperata nei dialoghi cinematografici e televisivi, in luogo di espressioni più volgari (in questo senso, pur essendo chiaramente offensiva, ha un valore eufemistico), a volte come corrispettivo italiano di espressioni analoghe ("shut your mouth", in inglese; "ferme ta gueule" in francese)
*Chiare, fresche, dolci acque
:Inizio dalla canzone 126 del Canzoniere di Francesco Petrarca.
*Ci fai o ci sei?
:Fai finta di essere o di comportarti così, oppure sei proprio così?
*Ci mancherebbe altro
*Ci sei? ce la fai? sei connesso?
*Ci vedremo a Filippi
:In un passo di Plutarco - poi ripreso da Shakespeare nel suo Julius Caesar - Bruto riceve in sogno la visita di un fantasma (probabilmente Cesare) che rivolto a lui pronuncia la celebre frase; la Storia ci dice che proprio nella battaglia di Filippi il Cesaricida morirà per mano di Antonio: questa espressione viene quindi usata per intimare, spavaldamente, a un avversario la certezza della propria vittoria o per annunciare un futuro regolamento di conti.
*Cieco come una talpa
:L'espressione si riferisce al fatto che le talpe, che vivono nel sottosuolo, sarebbero cieche (questo non è tecnicamente esatto). Paragonare qualcuno ad una talpa è come dire che ci vede poco o per nulla; può essere usato sia in senso patologico, per indicare per esempio una persona molto miope, ma anche in senso figurato. In tal caso significa che la persona di cui si parla ha una visione della vita e della realtà molto limitata.
*Ciurlare nel manico
:Ciurla nel manico una persona o cosa che risulti incerta e non affidabile. Se la lama di un coltello non è ben inserita nel manico o se ne è staccata per il lungo uso, l'arnese diventa inservibile, perché la lama perde ogni resistenza girando (ciurlando) nel manico.
*Cogliere in contropiede
:Prendere alla sprovvista qualcuno, che improvvisamente si trova senza difesa. Mutuato dal gergo calcistico, nel quale si definisce contropiede un rovesciamento repentino dell'azione, nella quale chi stava attaccando è costretto a tornare affannosamente in difesa.
*Colpirne uno per educarne cento
:Slogan della lotta armata degli anni settanta.
*Colpo di fulmine
:L'espressione è adoperata di solito per indicare un innamoramento a prima vista, improvviso e non previsto: si tratta di un calco del francese "coup de foudre", attestato sin dal 1671.
*Colpo di spugna
:Eliminare problemi o colpe in maniera decisa e indistinta.
*Col senno di poi
:Adesso che le idee sono più chiare. Il senno è la capacità intellettuale integra di una persona.
*Coltivare il proprio orticello
:Concentrarsi sul proprio interesse particolare. Potrebbe trarre origine dal motto di Candide, personaggio omonimo del romanzo di Voltaire: Il faut cultiver son jardin.
*Com'è umano, Lei!
:È uno dei tormentoni ironici usati da Fracchia e Fantozzi, personaggi cinematografici e televisivi di Paolo Villaggio. In realtà significa l'esatto contrario; sottolinea cioè con sarcasmo come la persona che abbiamo davanti in realtà sia dura e spietata. Può essere usato in riferimento a un comportamento, a un'ideologia, ad un modo di gestire una situazione, eccetera. La terza persona dà un carattere ancora più ironico alla frase.
*Comandare a bacchetta
:Comandare senza dare il minimo margine di discrezionalità ai sottoposti. Come farebbe il direttore d'orchestra.
*Come volevasi dimostrare
*Come cercare Maria per Roma
:Vedi cercare un ago nel pagliaio.
*Come il cacio sui maccheroni
:Un evento o fatto che si verifica in modo molto opportuno, o al momento giusto, è descritto metaforicamente come il cacio (formaggio) sui maccheroni: un abbinamento tipico della cucina italiana.
*Come se piovesse
:Significa "in quantità sovrabbondante".
*Come ti ho fatto ti distruggo / Come ti ho fatto ti disfo
:Lo dice il genitore spazientito alla progenie...
*Commentarsi da solo / Commentarsi da sé
:Un qualcosa (specialmente un'affermazione, un comportamento, un risultato) vien detto, con ironia, che "si commenta da solo" o "da sé" quando ne dovrebbe essere evidente l'incongruenza o la mancanza di validità, senza bisogno di spiegarlo o discuterlo.
*Compagni dai campi e dalle officine
:Verso di una celebre canzone di Paolo Pietrangeli del 1966, intitolata Contessa, ancora echeggiante in certe manifestazioni di sinistra. Compagni dai campi e dalle officine / prendiamo la falce, impugniamo il martello / scendiamo giù in piazza, picchiamo con quello / scendiamo giù in piazza, affossiamo il sistema.
*Compagni di merende
:Tratta da una deposizione di uno degli accusati di aver commesso i delitti del Mostro di Firenze; si usa per indicare una brutta compagnia.
*Con beneficio d'inventario
:riservandosi di poter obiettare più tardi.
*Con la coda dell'occhio
:Vedere o accorgersi di qualcuno o di qualcosa un attimo di sfuggita.
*Con le pive nel sacco
*Con le unghie e con i denti
:Difendere qualcosa con caparbia energia. Usato anche in senso metaforico riferendosi alle proprie idee, che vengono difese "con le unghie e con i denti".
*Con un palmo di naso
:"Deluso e allibito". Ricorre nelle espressioni Lasciare, restare, rimanere con un palmo di naso. Da non confondere con la simile espressione a un palmo di naso.
*Conciare per le feste / Conciare per il dì delle feste
:Malmenare, procurando danni visibili alla pelle.
*Conoscere i propri polli
:Sapere con chi si ha a che fare e perciò saper gestire la situazione nel migliore dei modi.
*Contare come il due di briscola / il due di picche
:Non contare nulla. Il due di briscola è la briscola più bassa nel gioco delle carte. Nel bridge il due di picche è in assoluto la carta dal valore più basso. Si usa anche dire: "Conta come il due di bastoni quando regna denari".
*Contare fino a dieci
:Riflettere prima di parlare.
*Contare le pecore
:È il consiglio che si dà a chi non riesce a prendere sonno. Questa attività mentale, ripetitiva e noiosa facilita l'addormentarsi.
*Contento come una pasqua
:Modo di dire che si riferisce a chi manifesta grande felicità e gioia. Deriva, appunto, dal fatto che il giorno di Pasqua è un giorno di grande gioia.
*Contrordine compagni
:Esprimere un ripensamento su qualcosa.
*Convergenze parallele
*Convitato di pietra
:"Muta presenza inquietante e minacciosa". Così il dizionario "Parole per ricordare" (Zanichelli) riporta e traduce la locuzione "il convitato di pietra" tratta dalla leggenda di Don Giovanni, che per averne sottovalutato le materiali capacità distruttive finì all'inferno senza nemmeno avere il tempo di pentirsi.
:È una locuzione presa a prestito dall'opera "Don Giovanni", che indica una persona assente la cui presenza incombe sui presenti. Una persona a cui tutti pensano, ma che nessuno osa nominare direttamente.
*Correre la cavallina
:Abbandonarsi a una vita spensierata e gaudente, ricca di avventure galanti.
*Cortina di ferro
:Espressione coniata da Winston Churchill per indicare la divisione del mondo nel secondo dopoguerra in 2 blocchi nettamente separati tra loro.
*Coscienza critica
:Si definisce coscienza critica di un gruppo di persone un individuo che, pur essendo parte integrante del gruppo, assume talvolta atteggiamenti critici rispetto ai comportamenti collettivi.
*Cose dell'altro mondo
:Avvenimenti talmente incredibili da poter essere solo fenomeni sovrannaturali.
*Così è se vi pare
:Le cose stanno in questo modo, che sembri o no. Dal titolo di una celebre commedia di Luigi Pirandello.
*Costi quel che costi
:A qualunque prezzo. Non solo in senso di danaro, ma anche di tempo, di lavoro, ecc.
*Costruire sulla roccia / sulla sabbia
:Costruire sulla sabbia significa «costruire su presupposti deboli, su qualcosa di incerto e cedevole». Nel Vangelo è contrapposto a costruire sulla roccia, cioè su qualcosa di solido e sicuro.
::Perciò chiunque ascolta queste mie parole e le mette in pratica, è simile a un uomo saggio che ha costruito la sua casa sulla roccia. Cadde la pioggia, strariparono i fiumi, soffiarono i venti e si abbatterono su quella casa, ed essa non cadde, perché era fondata sopra la roccia. Chiunque ascolta queste mie parole e non le mette in pratica, è simile a un uomo stolto che ha costruito la sua casa sulla sabbia. Cadde la pioggia, strariparono i fiumi, soffiarono i venti e si abbatterono su quella casa, ed essa cadde, e la sua rovina fu grande. (Vangelo secondo Matteo 7,21.24-29).
:Nella realtà la sabbia è un ottimo terreno su cui costruire.
*Crocifisso in sala mensa
:Mutuato dal famosissimo film Fantozzi con Paolo Villaggio del 1975, è una delle allucinazioni che lo colpiscono nel salire verso l'ufficio del Megadirettore. Si usa per indicare una lapidazione pubblica ingiusta per aver espresso un'opinione.
*Culo e camicia
:Si dice di due persone che sono perfettamente in sintonia tra loro. Si dice anche "andare d'amore e d'accordo", o "essere pappa e ciccia", o ancora "mimì e cocò"; il riferimento è all'epoca in cui le 'culottes', le mutande, non erano molto diffuse nel volgo, e la camicia restava a diretto contatto con le parti intime.

D
*Da che mondo è mondo
:Da quando esiste il mondo. Da sempre.
*Dai e dai
:Espressione usata per esprimere che, ripetendo qualcosa più volte, alla fine potrebbe succedere qualcosa (di bello/brutto). La ripetizione della parola dai sottolinea proprio il ripetersi di una certa azione nel tempo. Esempi: "Dai e dai si rompe" (riferito a qualche azione che ha a che fare con un oggetto e che potrebbe romperlo se viene ripetuta a lungo), "Dai e dai ce l'ha fatta" (per indicare che qualcuno è riuscito a fare qualcosa in più tentativi).
*Dalla padella alla brace
:L'espressione significa "di male in peggio", e viene usata per descrivere o commentare la situazione in cui viene proposto un rimedio peggiore del male. Deriva da un antico racconto tradizionale: una tinca invitò le sue compagne a saltare dalla padella: in questo modo si salvarono dall'olio bollente solo per morire nella brace. Modi di dire analoghi erano diffusi già presso i latini, che dicevano (ad esempio) fumum fugere in ignem (sfuggire il fumo per trovarsi nel fuoco) o cinerem evitare in prunas (evitare la cenere e trovarsi tra i carboni ardenti).
*Dalle piccole cose
: In frasi del genere "a cominciare dalle piccole cose", "si vede dalle piccole cose"...
*Dalle stelle alle stalle
:Dalla somma fortuna all'infima disgrazia. Espressione suggerita dalla paronomasia.
*Dammi un cinque
:Diffuso anche con l'equivalente inglese Give me five (o Gimme five), è un'espressione con cui qualcuno chiede al suo interlocutore di battere tra loro le rispettive mani destre, a palmo aperto, producendo un rumore secco.
:Si tratta di un tipo di gestualità tipicamente statunitense, che prese piede in Italia negli anni ottanta, forse attraverso le trasmissioni delle partite di basket NBA che ebbero una certa popolarità tra i più giovani. A diffondere ulteriormente l'espressione fu Jovanotti, con uno dei suoi primi successi, Gimme five.
:Ad inventare il gesto di Darsi il cinque sono stati i vichinghi:essi usavano suggellare accordi o contratti semplicemente con una pacca sulle proprie mani.
:Il gesto indica intesa e amicizia tra le due persone, ma è anche usato per sottolineare l'esito positivo di un gesto o un evento, una sorta di "Complimenti!". Cinque si riferisce naturalmente alle dita della mano.
:Varianti: Gimme five, Dammi il cinque.
*Da quale pulpito (viene la predica)
:Espressione ironica che sottolinea che chi "predica" è il primo a non fare di fatto ciò che dice. Il pulpito è la postazione, ancora presente in molte chiese, sulla quale saliva il sacerdote per farsi meglio ascoltare durante la predica e posto in genere al centro della navata. Attualmente tale struttura è raramente utilizzata, anche grazie ai moderni sistemi di amplificazione che consentono al sacerdote di essere udito chiaramente anche dall'altare.
*Darci dentro
:Impegnarsi a fondo in un'attività.
*Dare adito a
:Letteralmente "concedere spazio", quindi "permettere" ed anche "suscitare". Potrebbe dare adito a dubbi "Potrebbe lasciare spazio per dei dubbi". Ha dato adito a contestazioni "ha suscitato contestazioni".
*Dare aria ai denti
:Parlare tanto per parlare, inutilmente, letteralmente aprire la bocca solo per rinfrescare i denti con l'aria.
*Dare i numeri
:Sragionare, dir cose insensate, delirare. Chi ascolta può tradurre le frasi insensate in numeri attraverso la smorfia e giocarseli al lotto.
*Dare per scontato
:Considerare ovvio, evidente, assodato.
*Dare un colpo di telefono

*Darla / Darlo
: Espressione colloquiale (e volgare), riferita all'organo sessuale femminile o maschile. Si usa anche per indicare una donna di facili costumi (che la da via) o più genericamente l'atto sessuale (me l'ha data/o).

*Darle di santa ragione / Bastonare di santa ragione
: Picchiare sodo, senza risparmiarle (sono sottintese le percosse, le botte). Espressione che fa riferimento ai metodi educativi o repressivi che prevedono anche punizioni corporali, registrando in qualche modo la maggior violenza e sistematicità presente nelle azioni giustificate ideologicamente, di contro alle altre remore proprie della specie riguardo al danneggiare i propri simili.
*Darsela a gambe
:Scappare
*Darsi all'ippica
:Dedicarsi a qualsiasi altra cosa, che non sia quella in cui è impegnato. Esortazione ironica volta a sottolineare l'incapacità di qualcuno.
*Darsi da fare
:Impegnarsi a fondo in un'attività.
*Darsi delle arie
:Darsi un'eccessiva importanza; attribuirsi un valore o delle capacità illusorie. Il temine "aria" è adoperato nel significato figurato di "apparenza", "aspetto", ecc.
*Della Madonna
:Espressione del lessico giovanile già diffusa negli anni ottanta, in seguito rilanciata dal cantante Jovanotti, con la canzone "Muoviti Muoviti" del 1991, con il significato "eccezionale".
*Della/per la serie
:Espressione utilizzata all'inizio di frase per descrivere una frase e/o un avvenimento collocandolo dentro una "serie" appunto. Es:A:Guardalo! Prima lo picchia e poi scappa!B:Della serie "tira il sasso e nasconde la mano"
*Di capo in collo
:Immediatamente, subito, senza preliminari o fasi intermedie.
*Di facili costumi
:Lo si dice di una donna non molto fedele.
*Di nicchia
*Di buzzo buono
:Di buono spirito, avendo voglia di lavorare, alacremente.
*Dio lo vuole
:È la traduzione italiana del motto latino Deus vult, che il Papa Urbano II avrebbe pronunciato il 27 novembre 1095 sulla piazza della cattedrale di Clermont-Ferrand (Francia), lanciando la prima crociata, "voluta" appunto da Dio.
:La frase oggi viene usata soprattutto in senso parodico, per ironizzare l'atteggiamento di chi ritiene di avere Dio dalla sua parte.
*Dio patria famiglia
:La formula, di origine nazionalista, venne adottata come slogan dal fascismo durante la conquista del potere da parte di Mussolini.
*Di primo acchito / In prima battuta / Alla/sulla prima / Sulle prime
:In un primo momento, alla prima osservazione. Espressioni nate in ambito sportivo.
*Discesa in campo
:Espressione metaforica, ispirata al gergo calcistico, con cui Silvio Berlusconi, imprenditore ed editore, definì il suo ingresso in politica nel 1994, avvenuto in seguito al drastico mutamento del quadro politico.
*Di ogni erba un fascio (di tutta l'erba un fascio)
:Letteralmente, significa raccogliere tutte le specie di erbe in un solo fascio, senza distinguerle. In senso metaforico, descrive e stigmatizza l'atteggiamento di chi in una disputa o in una conversazione raggruppa tutti i suoi oppositori in un unico insieme confuso e indistinto. L'espressione (di chiara origine contadina) era già attestata da B. Varchi nella sua Grammatica (1807).
*(Di') qualcosa di sinistra
:Citazione dal film di Nanni Moretti Aprile (1998). Il protagonista (lo stesso Moretti), assistendo a un dibattito televisivo tra Silvio Berlusconi e Massimo D'Alema, rimprovera quest'ultimo con queste parole:
::D'Alema dì qualcosa di sinistra, D'Alema dì qualcosa di civiltà, D'Alema dì qualcosa.
:L'espressione è divenuta proverbiale nel lessico politico e giornalistico. Essa sintetizza l'abitudine di molti personaggi politici del centrosinistra italiano a presentarsi come leader moderati e rassicuranti, rischiando però in questo modo di non essere più riconosciuti come esponenti della sinistra vera e propria. Dal nome del film ("Aprile") ha preso il nome anche una corrente interna del partito dei Democratici di Sinistra.
*Dire pane al pane e vino al vino / Chiamare le cose con il loro nome / Parlar chiaro
:Parlare con franchezza/schiettezza, esplicitamente. "Questo si chiama parlar chiaro!"
*(Dire) tra il serio e il faceto / (Fare) un po' sul serio un po' per burla / (Fare) un po' per davvero un po' per finta/gioco/scherzo
: Dire o fare con modi temperati da un certo margine di vaghezza e innocuità.
*Domani è un altro giorno
:Citazione dal popolare film Via col vento del 1939: è la battuta finale del film, pronunciata dall'indomita protagonista Rossella O'Hara, interpretata da Vivien Leigh ("Domani è un altro giorno, e si vedrà"). È passata nell'uso comune nel senso di "intanto facciamo così, poi si vedrà", equivalente al francese "que sera sera".
*Dopo di noi il diluvio
*Due di picche
:In molti giochi di carte il due di picche è una carta dal valore praticamente nullo. Prendere il due di picche da qualcuno significa quasi sempre ricevere un rifiuto, tipicamente a una proposta di carattere sentimentale.
*Due pesi e due misure
*Due piedi in una scarpa
*Due piedi in una staffa

E
*'''E compagnia bella
:Il modo di dire, una variante più colorita dell'espressione "eccetera", ebbe successo soprattutto nel secondo dopoguerra, per l'uso che ne fece Adriana Motti nella sua fortunata traduzione di Catcher in the Rye ("Il giovane Holden"). Nel testo originale di J. D. Salinger, l'espressione "...and all" era estremamente frequente: per evitare le ripetizioni, che avrebbero infastidito i lettori della versione italiana, la Motti ricorse a una lunga serie di perifrasi, tra cui "e tutto quanto", "eccetera eccetera", "e quel che segue", "e via discorrendo" e, appunto "e compagnia bella". In un'intervista (http://www.wittgenstein.it/html/diario000999.html), la Motti afferma di avere ripreso questa e altre espressioni dai suoi nipoti.
*E così vissero per sempre felici e contenti
:Finale tipico delle fiabe.
*Ed è subito sera
:Titolo dei una poesia e di una raccolta di versi di Salvatore Quasimodo del 1942, capolavoro dell'ermetismo italiano. Universalmente adoperata come citazione colta (anche in senso parodico), con lo stesso significato di "Il tempo fugge".
*Editto bulgaro
*Egemonia culturale
*È il male
*...E io pago
:qualcuno si diverte, sprecando risorse che alla fine toccherà a me pagare. Un'espressione colloquiale molto diffusa, affine nel significato a Paga Pantalone.
*E la luce fu
:Citazione dalle primissime righe della Bibbia:
::Dio disse: «Sia la luce!». E la luce fu. (Genesi, 1,3).
*'''Elogio sperticato
:Elogio eccessivo, paradossale. La pertica era un'antica unità di misura dei terreni.
*Eminenza grigia
*e/o
:Quando si precisa che vale una cosa e/o l'altra, s'intende che possono aversi sia entrambe le due diverse cose contemporaneamente come anche solo una delle due indifferentemente.
*Eppur si muove
*Era ora!
:Finalmente!
*Errore sesquipedale
*Essere a casa di Dio
:Lo si dice di una località molto lontana.
*Essere alla frutta
:Essere arrivati alla fine della propria esistenza, o delle proprie forze, o delle proprie speranze, o simili. Allude alla frutta come portata finale del pasto.
*Essere al verde
:Rimanere senza un soldo.
*Essere duro da grattare
:Espressione giovanile gergale che indica l'essere molto ubriaco. Usata molto in Emilia-Romagna. Duro da grattare è la similitudine con il formaggio parmigiano reggiano che quando molto duro è adatto ad essere grattugiato sulla pastasciutta.
*Essere d'uopo
:Essere necessario, opportuno.
*Essere in procinto di
:Forma figurata derivata verosimilmente dal latino procintum.
:Questa espressione era composta da pro- (preposizione che significava "davanti") e dal sostantivo cintum, derivato dal verbo "cingere" e che sottintendeva la parola "arma", cioè le armi.
:Il senso che se ne ottiene è: "davanti, con le armi in pugno". Quindi l'espressione indicava un esercito pronto all'attacco. Oggi ha assunto il significato di "apprestarsi a compiere un'azione entro brevissimo tempo".
*Essere l'anima della festa
*Essere o non essere
*Essere una buona lana / Essere un furbo di tre cotte
:Essere un furbacchione poco raccomandabile.
*Essere un pezzo di pane
:Essere una persona estremamente buona. Vedi anche "Buono come il pane".
*Essere un pezzo di ghiaccio
:Rimanere impassibile di fronte a un evento che commuove.
*Età della pietra
:Lungo periodo della preistoria umana, suddiviso tradizionalmente in paleolitico o "della pietra antica", mesolitico "della pietra media" e neolitico "della pietra nuova".
*Età delle caverne
:L'epoca in cui gli uomini vivevano ancora nelle grotte. A volte viene usata in senso parodistico, per alludere a un'epoca molto remota.
*Età aurea
:Età mitica delle origini, in cui l'uomo viveva felice, in armonia con sé stesso e con la natura. Il concetto e l'espressione appartengono alla tradizione classica greco-latina, dove questa Età coincideva con il regno di Saturno, padre del padre degli dei in carica, Giove.
*È tutto dire
*È un altro paio di maniche
*È una cagata pazzesca
*È uno sporco lavoro, ma qualcuno lo deve pur fare
:Il detto, diffuso almeno dagli anni cinquanta, è il calco dell'inglese It's a dirty job, but someone's got to do it.
*È vivo e lotta insieme a noi
:Si tratta di uno slogan tipico dei cortei politici, di solito di matrice di estrema sinistra, che viene adoperato per rivendicare la memoria di un defunto. Divenne popolare verso la fine degli anni settanta, soprattutto alla morte dello studente Francesco Lorusso, colpito dalla polizia durante una carica a un corteo a Bologna. È tornato tristemente in auge nel 2001 in seguito alla morte di Carlo Giuliani.

F
*Faccia di bronzo
:Una statua di bronzo non può ovviamente cambiare espressione. Ma la locuzione faccia di bronzo non viene adoperata per tutte le persone imperturbabili, bensì soltanto per quelle che riescono a rimanere impassibili nelle situazioni più imbarazzanti, senza arrossire quando vengono pubblicamente offese o sbugiardate. Col significato di "audacia svergognata", la locuzione è attestata già da Niccolò Tommaseo nel suo Dizionario (1865).
:Varianti: Faccia tosta, faccia come il culo.
*Facile come bere un bicchier d'acqua
:Metafora che indica come una certa azione sia (oppure si ritenga) facilissima.
*Familismo amorale: coniata nel 1958 in ambito antropologico, a indicare un la deriva antisociale di un'etica orientata al beneficio della propria famiglia, è divenuta una polirematica proverbiale (v. anche Tengo famiglia)
*Fare acqua da tutte le parti
:Essere pieno di difetti, essere inservibile allo scopo prefissato. Come un contenitore che "fa acqua" (perde acqua) ed è quindi inservibile. Di un ragionamento o una realizzazione: che non convince, inefficace.
*(Fare) a pari e patta / Senza vincitori né vinti
:"Pari e patta" è dal gergo scacchistico, nello sport sono espressioni intese letteralmente, figuratamente intendono la conclusione di una contesa, con la rinuncia ad ogni ulteriore pretesa, per un accordo, anche sommario o clamoroso, o per impossibilità a continuare da entrambe le parti.
*Fare buon viso a cattivo gioco
:Avere un atteggiamento positivo anche in una situazione sfavorevole, ad esempio per non dare soddisfazione ad un antagonista che vuole mettere il soggetto in difficoltà.
*Fare faville
:Avere successo, essere particolarmente bravi in una attività.
*Fare del cinema
:Mettersi in evidenza in maniera esagerata.
*Fare filotto
:Ottenere risultati positivi in una successione di eventi, come chi vince molte partite consecutive. Deriva dal gioco del biliardo detto "all'italiana" ove "fare filotto" è rappresentato dall'abbattimento di una fila di birilli nella loro tipica disposizione a croce, il ché dona a chi lo effettua, secondo criteri precisi, un buon punteggio.
*Fare il candelabro
:Vedi "Reggere il moccolo".
*Fare il fenomeno
:Phainómenon, in greco antico è il participio passato del verbo pháinomai, che significa "io appaio". Chi "fa il fenomeno", si comporta in modo da mettersi in evidenza agli occhi degli altri.
*Fare il portoghese
*Fare la fuga
:Scappare.
*Fare la pelle (a qualcuno)
*Fare l'avvocato del diavolo
*Fare le corna
*Fare le scarpe
*Fare le veci
:Sostituire. Ad esempio i tutori sostituiscono i genitori, facendone le veci.
*Fare lo gnorri, fare il nesci, fare l'indiano
:Far finta di non capire o di non sentire.
*Fare mente locale / Riordinare le idee
:Rimettere a fuoco la situazione nel suo contesto, ma riducendo anche drasticamente le suggestioni più estranee. Non è precisamente "fare il punto", più concretamente riepilogativo, ma piuttosto riprendere in considerazione di cosa si sta trattando con una riacquisizione personale dei riferimenti a disposizione. Viene spesso citato come necessità del singolo di chiarirsi, riorganizzarsi gli elementi della propria visione dell'argomento specifico.
*Fare pelo e contropelo
:Torchiare.
*Fare quadrato
:Disporsi tutti insieme in difesa della propria posizione comune. È mutuato dal gergo militare quando, per affrontare un nemico che attacca su più fronti, le fanterie si dispongono in formazione a quadrato, coprendosi vicendevolmente le spalle.
*Fare quattro salti
:Andare a ballare.
*Fare San Martino
*Fare spallucce
:Esprimere ignoranza di un fatto, di un avvenimento.
*Farina del mio sacco
:Indica che ciò che si è elaborato - un'idea, un'opera artistica, un libro - non è stato copiato da nessuno.
*Far fronte (comune)
:Affrontare (insieme e compatti) le difficoltà. Mutuato dal gergo militare in cui i soldati si disponevano in una o più file compatti formando un fronte.
*Far fuori
:Espressione della lingua parlata che può essere usata con due significati: "far fuori un nemico", significa uccidere qualcuno; può però assumere anche un significato metaforico, se riferito ad esempio ad una persona che aspira ad una carica prestigiosa e, avendo un rivale che gli contende il posto, riesce ad eliminarne la concorrenza, con sistemi non necessariamente corretti.
*Far ridere i polli
:Comportarsi in modo ridicolo, suscitando l'ilarità generale.
*Far saltare la mosca al naso
:irritare, provocare qualcuno all'improvviso
*Farla finita
:Significa suicidarsi oppure smettere in modo definitivo un'attività o una relazione.
*Farla franca
:Scappare senza essere riconosciuto.
*Farla pagare (cara)
:Espressione che significa "vendicarsi". Es:Gliela farò pagare (cara).
*Farsene una ragione
:Rassegnarsi.
*Farsi i cavoli propri
:Pensare ai propri affari.
*Farsi in quattro
:Impegnarsi, moltiplicando le proprie forze, per un obiettivo o una persona.
*Far vedere i sorci verdi
:Locuzione entrata nell'uso in seguito alle vittorie di una squadriglia aerea, i "Sorci Verdi", famosa per le imprese nel 1937 e 1938. Entrata nell'uso comune con il senso di stravincere.
*Far venire i nervi
:Innervosire una persona.
*Fasciarsi la testa prima di essersela rotta
:Considerarsi sconfitti prima ancora di affrontare un problema, mostrando quindi un atteggiamento eccessivamente apprensivo.
*Fatti non foste a viver come bruti
:Citazione dal ventiseiesimo Canto dell'Inferno di Dante Alighieri. Nella bolgia dei consiglieri fraudolenti, Ulisse racconta a Dante di avere incoraggiato i suoi compagni a un viaggio nell'oceano sconosciuto, pronunciando un piccolo discorso (orazion picciola):
::Considerate la vostra semenza
::fatti non foste a viver come bruti
::ma per seguir virtute e canoscenza
:L'espressione è divenuta proverbiale: gli uomini, secondo Dante, non sono stati creati da Dio per "vivere come bruti", ma per acquisire "virtù" e "conoscenza".
*Fatti più in là: Spostati un poco.
*Febbre del sabato sera
:La passione di chi va in giro per locali, in particolare modo discoteche; dall'omonimo film il cui protagonista (John Travolta) è un assiduo frequentatore di sale da ballo.
*Fermate il mondo voglio scendere
*Figli della schifosa
*(E noi chi siamo, i) figli della serva (?)
:In Toscana esiste anche una variante essere figliol dell'Emma, di origine incerta.
*Figlio di buona donna
*Figlio di N.N.
:Figlio di nessuno: è l'espressione burocratica con cui viene registrato all'anagrafe un orfano. Viene utilizzato anche come eufemismo, per offendere qualcuno mettendo in dubbio la moralità dei suoi genitori.
*Figli(u)ol prodigo
:L'espressione è derivata dalla Parabola del figlio prodigo, narrata da Gesù e riportata nel Vangelo secondo Luca (15,11-32). Il figliol prodigo è il più giovane di due figli, che si fa consegnare la sua parte di eredità e la dilapida rapidamente, riducendosi in breve tempo a fare il guardiano di porci. Ravvedutosi, decide di tornare dal padre, che lo accoglie con gioia, festeggiandolo con un vitello grasso.
:Il significato evangelico della parabola è chiaro, e denunciato esplicitamente dallo stesso Gesù nel versetto precedente: "C'è gioia davanti agli angeli di Dio per un peccatore che si converte". Oggi si usa spesso l'espressione figliol prodigo (anche con tono bonario e in senso parodico) per descrivere una persona che torna sui suoi passi dopo un sincero pentimento.
*Finché c'è vita c'è speranza
*Finire sul lastrico
*Finire in braghe di tela
:Il significato letterale deriva dalla punizione che nel medioevo a Padova veniva comminata ai creditori falliti: dopo che venivano spogliati dei loro panni e rimasti coperti con la sola camicia e brache, dovevano picchiare le terga quattro volte sulla cosiddetta "Pietra del vituperio" (che si conserva ancora oggi, nei pressi del Palazzo della Ragione) pronunciando nel contempo sempre quattro volte "cedo i miei beni". Dopodiché venivano espulsi dalla città e mandati in esilio.
*Finta mistica
*Fischiare le orecchie
:Lo si dice quando si ha la sensazione che qualcuno parli male di noi.
*Fiuto per gli affari
:L'abilità istintiva di saper cogliere le occasioni per fare affari.
*Forse non tutti sanno che
:Citazione dal nome di una celebre rubrica del settimanale enigmistico la Settimana Enigmistica, che segnala fatti poco noti (scoperte scientifiche, aneddoti storici, curiosità, etc.). Nel parlato l'espressione viene usata per introdurre un argomento di cui si vuole sottolineare l'originalità o la novità.
*Volli, sempre volli, fortissimamente volli
:Motto di Vittorio Alfieri, che intende esprimere l'esercizio della propria forza della volontà. L'Alfieri giunse a farsi radere i capelli e legare alla sedia per convincersi di studiare.
*(Se) fossi in te non ne sarei (così) sicuro/certo
*La frittata è fatta
:ll guaio è combinato (metafora).
*Frutto del peccato
:Per la morale cattolica, il figlio avuto da una relazione extraconiugale era considerato un frutto del peccato.
*Frutto proibito
:Per antonomasia è la mela che Eva coglie dall'albero. Si estende alla persona o all'oggetto che porta alla perdizione chi lo desidera.
*Fumare come un turco
:Essere un fumatore accanito, sempre con la sigaretta accesa in bocca.
*Fuoco alle polveri
*Fuoco di paglia
:Evento improvviso e sconvolgente che però ha durata molto breve. La paglia incendiata sviluppa subito fiamme molto alte, ma si esaurisce in breve tempo.
*Fuori dal seminato
:Al di fuori di un argomento definito, fuori tema. Vedi anche Uscire dal seminato.
*Fuori di testa
:Essere ubriaco o pazzo a tal punto da non ragionare.
*Fuori di melone
:Essere ubriaco o pazzo a tal punto da non ragionare, il melone rappresenta in questo caso la testa, la scatola cranica.
*Fuori tempo massimo / Oltre il tempo limite
*Furbetti della Marina
*Furbetti del quartierino
:Un gruppo costituito da individui che si considerano astuti e potenti, ma che non riescono a dissimulare la loro grettezza provinciale. Tratta da un'intercettazione nei confronti diStefano Ricucci durante Bancopoli.
*Fu vera gloria?
:Vedi Ai posteri l'ardua sentenza.

G
*Galeotto fu
:Dalla Divina Commedia, Inferno Canto V, nell'episodio di Paolo e Francesca.
*Gambe in spalla
:L'atteggiamento di chi si dà a una fuga precipitosa.
*Garantito al limone
:Un tempo assai diffuso ma ormai desueto, deriva da un vecchio spot pubblicitario di un detersivo per piatti.
*Gatta ci cova
:Dietro l'apparente tranquillità, qualcosa sta succedendo.
*Gatta da pelare
:Un lavoro noioso e difficile.
*Gatta morta
:Comportarsi con indifferenza sorniona, fingersi ingenuo e distratto per non destare i sospetti dell'avversario e giocarla d'astuzia. Come fanno i gatti in agguato, che fingono di dormire ma che al momento buono balzano e ghermiscono l'incauto uccellino che si e' avvicinato troppo.
*Gatto di marmo
*Gelare il sangue nelle vene
: Provocare improvviso terrore.
*Gettare acqua sul fuoco
:Chi getta acqua sul fuoco, lo fa per tentare di spegnerlo.
:Allo stesso modo, usando la frase come metafora, si intende dire che qualcuno sta cercando di placare una lite o di porre rimedio ad una situazione imbarazzante.
*Gettare benzina sul fuoco
:È una versione più recente della locuzione tradizionale gettare (o versare) l'olio sul fuoco, e ha ormai quasi soppiantato la frase originale. Il senso della metafora è chiaro: chi "getta benzina", lungi dall'essere interessato a placare un litigio o una polemica, ha invece intenzione di ravvivarlo. Altre varianti: aggiungere legna al fuoco e soffiare sul fuoco.
*Gettare fango su
:Screditare, parlar male di qualcuno, qualche cosa.
*Gettare il bambino con l'acqua sporca
:L'espressione proverbiale stigmatizza l'atteggiamento di chi, nell'eccedere nella radicalità o avventatezza di un intervento, rischia di perdere qualcosa di fondamentale e prezioso che va in ogni caso conservato: al modo di un'ipotetica madre che distrattamente gettasse via il bambino insieme all'acqua adoperata per lavarlo.
*Gettare la spugna
:Arrendersi. Deriva dal gergo del pugilato quando per arrendersi all'avversario si gettava simbolicamente la spugna usata dai "secondi" per lavare le ferite del combattimento (oggi si usa gettare sul ring un asciugamano).
*Giorni della merla
*Girare il coltello nella piaga
*Giura di dire la verità, tutta la verità e nient'altro che la verità?
*Giuro sulla testa dei miei figli
:Si usa fare questo tipo di affermazione, per dare prova del fatto che ciò che si sta per dire è la pura verità, tanto da mettere a rischio la decapitazione dei nostri figli; questo dovrebbe dare prova a chi ascolta della sincerità di chi giura.
*Gli anni verdi
*La goccia che ha fatto traboccare il vaso
:l'ennesimo fatto, in sé non importante, che ha causato una grossa reazione di scontento a dovuta ad una situazione difficile e complessa.
*Gola profonda
:In origine l'espressione inglese "Deep Throat" era il titolo di un film, il primo mediometraggio di genere pornografico, realizzato nel 1972 da Gerard Damiano.
:Il termine assume un significato completamente diverso nell'estate 1972, con lo scoppio dello scandalo Watergate: "Gola Profonda" (Deep Throat) era infatti il nome in codice usato dai cronisti del Washington Post, Carl Bernstein e Bob Woodward per indicare una loro fonte, la cui identità sarebbe stata rivelata solo nel 2005 (si trattava di William Mark Felt, numero due dell'FBI).
:Da allora il termine Gola Profonda contraddistingue per antonomasia tutte le fonti che i giornalisti decidono di non divulgare e, in generale, le persone che "parlano troppo".
*Grande fratello
:La complessa storia di questa espressione nasce con la traduzione italiana del romanzo 1984, di George Orwell (1948), ambientato in un futuro totalitario in cui il Big Brother, "Grande Fratello" (caricatura dei dittatori europei del Novecento), è leader incontrastato di un regime basato sul controllo delle coscienze.
:Uno degli slogan più celebri del romanzo è "Il grande fratello ti guarda": in effetti il romanzo prevedeva la futura diffusione capillare dei televisori, non soltanto come strumento di intrattenimento, ma anche di controllo: i televisori di 1984 funzionano anche come telecamere che spiano i "cittadini" e non possono mai essere spente. In realtà la traduzione effettiva del vocabolo contenuto nel libro sarebbe "Fratello Maggiore".
:Negli anni successivi l'espressione Grande Fratello diventa così sinonimo di "società del controllo": sinistra prefigurazione di un potere che è in grado di usare la tecnologia per penetrare nella privacy dei cittadini.
:Alla fine degli anni novanta, l'espressione Big Brother dà nome a un format televisivo rivoluzionario: il reality show. In pratica, si tratta di una diretta tv non stop di un ambiente chiuso dove un gruppo di persone non può sottrarsi all'occhio del "Grande Fratello", cioè della videocamera. Il format televisivo debutta in Italia nel 2001, ed è subito un grande successo.
:Oggi l'espressione viene spesso usata per alludere al reality show, e di conseguenza ha perso parte del significato originario.
*Grande vecchio
:Da una parte nel senso d'un anziano con una considerevole storia alle spalle, eventualmente prestigiosa, un venerando; dall'altra nell'ipotesi di una presenza di una regia di vertice occulta, anche proprio personale (con riferimento alla figura storica e insieme leggendaria del Vecchio della Montagna e la sua setta degli Assassini): uno stratega a capo d'ogni cosa, specialmente di un progetto politico d'ampia portata, eventualmente criminale, e comunque fuori dal controllo democratico, un gran "burattinaio" unico o principale che stia "tirando le fila" d'ogni avvenimento e quindi complotto.
*Grilli per la testa
:Relativamente a idee e pensieri di qualcuno, idee poco chiare e limpide e tali da rendere inaffidabile la persona che se ne faccia portatore: idee e voglie spontanee ma poco realistiche o ai limiti del lecito, ipotesi avventate d'azione tipiche dei più giovani e delle personalità più bizzarre.
*Grillo parlante
:È il personaggio de Le avventure di Pinocchio. Storia di un burattino di Carlo Collodi, che cerca di richiamare il protagonista sulla retta via (in psicologia può essere considerato come un'originale rappresentazione del super ego). Per la sua insistenza, il grillo risulta poco simpatico sia al protagonista che ai lettori. Nell'italiano colloquiale e giornalistico il "grillo parlante" è un personaggio che insiste a raccontare le verità più spiacevoli.
*Groviglio di vipere
*Gusto pieno della vita
:Espressione entrata nell'italiano colloquiale dal jingle di uno spot pubblicitario degli anni ottanta, reclamizzante un amaro alle erbe.

H
*Hai voluto la bicicletta? ((E adesso) pedala!)
:Domanda metaforica e retorica che si pone a chi mostra segni di insofferenza per un oggetto che, in precedenza, ha voluto con tanta insistenza; in particolare nel caso in cui si rivela di un certo impegno od obbligo successivo conseguente al possesso. Ma vien detto anche per confermare nell'azione a progetto finalmente in fase operativa: è il momento di agire, non di demordere, di affrontare la nuova prospettiva che si era ipotizzata e che ora si va concretizzando. Il senso può estendersi anche ad azioni svolte o anche a circostanze in cui si trova il soggetto stesso che le ha provocate.
*Hai visto mai
:Espressione utilizzata all'inizio di frase per dare un avvertimento. Es: Stai attento! Hai visto mai incontri qualche maniaco!
*Ho visto cose che voi umani
:"Ne ho viste delle belle". Citazione da Blade Runner.
*Houston, abbiamo un problema
:Frase tratta dalla cronaca dell'esplorazione spaziale: l'Apollo 13 fu una sfortunata missione spaziale americana facente parte del programma Apollo. Sarebbe dovuta essere la terza missione a sbarcare sulla Luna, invece è diventata celebre per il guasto che impedì l'allunaggio e rese assai difficoltoso il rientro sulla Terra. Il guasto fu annunciato il 13 aprile 1970 dagli astronauti alla base della NASA a Houston (Texas) con la frase "Houston, abbiamo un problema" (in realtà la frase realmente pronunciata dall'astronauta John Swigert fu "Okay, Houston, we've had a problem here" ("OK, Houston, qui abbiamo avuto un problema").
:L'espressione (che in un primo momento fu effettivamente sottovalutata dai responsabili della missione a terra) è un classico esempio di understatement, e viene ancora usata per indicare in modo ironico l'insorgenza di una difficoltà improvvisa e dagli esiti difficilmente prevedibili.

I
*Idem con patate
:Confermare.
*Il becco di un quattrino
:Letteralmente "La scheggiatura di una moneta", in espressioni come Non ho il becco di un quattrino: "Non ho neanche mezzo soldo".
*Il bel tacer non fu mai scritto
:Proverbio che spiega come spesso sia meglio non dir niente piuttosto che aprir bocca. Da cui "il bel tacer", che appunto perché non è parlato, non può nemmeno essere scritto.
*Il che è tutto dire
:La qual cosa già esprime tutto in sé (e non c'è altro da aggiungere).
*Il crimine non paga
*Il dado è tratto
:Dal latino Alea iacta est: ormai non si può più tornare indietro. La frase è attribuita da Svetonio (De vita Caesarum) a Giulio Cesare, che l'avrebbe pronunciata dopo aver varcato, nella notte del 10 gennaio 49 a.C., il fiume Rubicone alla testa di un esercito, violando apertamente la legge che proibiva l'ingresso armato dentro i confini dell'Italia. Con lo stesso significato viene adoperata anche l'espressione passare il Rubicone. La frase latina è anche tradotta in Il dado è tratto.
*Il dibattito no!
:Citazione dal film Io sono un autarchico di Nanni Moretti (1976), che ironizza sull'abitudine di terminare i cineforum (soprattutto negli anni '70) con un dibattito tra il pubblico. All'annuncio dell'ennesimo dibattito, il protagonista, Michele Apicella, seduto nelle ultime file del cinema, esclama: "No, il dibattito no!"
:L'espressione è ancora molto usata nel lessico giornalistico e colloquiale, per sottolineare l'insofferenza nei confronti dei tempi e dei modi di una discussione pubblica.
*Il migliore dei mondi possibili
:Tout va pour le mieux dans le meilleur de mondes possibles ("Tutto va per il meglio nel migliore dei mondi possibili" è la frase ricorrente adoperata da Pangloss, uno dei personaggi del "racconto filosofico" Candido (Candide ou de l'optimisme) di Voltaire. In questa frase l'autore condensava, in maniera paradossale e polemica, il pensiero del filosofo Leibniz, da lui giudicato eccessivamente ottimista.
:L'espressione viene ancora usata nello stesso senso ironico.
*Il mio nome è Bond. James Bond.
:È l'espressione ricorrente con cui James Bond (la spia inglese creata dallo scrittore Ian Fleming e protagonista della più longeva serie di film di spionaggio) si presenta ai suoi interlocutori. Viene spesso riutilizzata in chiave parodica.
*Il mio regno per un cavallo
:Una celeberrima citazione shakespeariana, dal Riccardo III (Atto V, scena IV); è il protagonista omonimo, sconfitto sul campo di battaglia, a esclamare:
::A horse! a horse! my kingdom for a horse! ("Un cavallo, un cavallo, il mio regno per un cavallo).
:Se l'intenzione dell'autore era sottolineare la viltà del personaggio, oggi l'espressione viene usata soprattutto in senso parodico. Si offre "il proprio regno" per un oggetto che si considera molto più importante di quanto non sia per gli interlocutori.
*(Essere) il nuovo che avanza
:(Essere) l'innovazione, il rinnovamento destinato a soppiantare l'esistente: nella natura delle cose, cui si guarda insieme con speranza e senso dell'ineluttabile. L'espressione, per la sua aulicità, è d'uso in tono semiserio.
*Il palazzo dei veleni
*Il pelo nell'uovo
:Cercare il pelo nell'uovo (dove peli naturalmente non possono trovarsi), indica un eccesso di minuziosità e pignoleria: l'espressione, molto antica, è in qualche modo analoga a Spaccare il capello in quattro. In Modi di dire proverbiali e motti popolari italiani (1875), L. Passarini suggerisce che in origine "uovo" significasse "testa calva".
*Il porto delle nebbie
:È il titolo italiano di un celebre romanzo giallo di Georges Simenon. Negli anni ottanta si diffuse in ambito giornalistico il soprannome di "porto delle nebbie" per la procura di Roma, a causa di una serie di episodi poco chiari e di veri e propri insabbiamenti.
*Il re è nudo
:Nella fiaba I vestiti nuovi dell'imperatore (1837), Hans Christian Andersen racconta di un bambino che, il solo durante una parata imperiale, finisce candidamente per affermare a voce alta quello che tutti "in realtà" potevano ben vedere: che l'imperatore, nella sua ricerca di un vestire estremamente sofisticato, aveva finito per non vestirsi affatto. Nell'uso comune l'"imperatore" è diventato un "re": esclamando "il re è nudo", si vuole affermare, spesso contro le convenienze, specialmente politiche, una verità comunque inoppugnabile, ma che la maggioranza delle persone si rifiuta di ammettere, finendo per sottacere.
*(Mettere) il sale sulla coda
:Far scappare via. Soprattutto un tempo, per far scappare i lupi o i cani randagi, si sparava con un fucile caricato con sale sul posteriore dell'animale, in modo da non ucciderlo. Il sale, penetrato nelle carni, produceva comunque un forte bruciore.
*Il troppo stroppia / Il troppo storpia
:Una eccessiva quantità produce un effetto negativo.
*Il trucco c'è ma non si vede
*Imparare la lezione
:Prendere insegnamento da un proprio errore.
*In alto i cuori
:Dal latino sursum corda, nel rito della Messa secondo il rito romano della chiesa cattolica.
*In anteprima assoluta
:Letteralmente: in visione prima d'ogni altro e precedentemente alla prima uscita pubblica. L'espressione, tratta dal mondo dello spettacolo, è usata in modo scherzoso introducendo qualcosa che dovrebbe costituire una novità.
*In bocca al lupo!
:Che abbia buon esito l'impresa a cui ti accingi.
*(Navigare) in cattive acque
:Trovarsi in una situazione difficile
*In capo al mondo / In culo al mondo / In culo ai lupi / A casa del diavolo / In tanta malora
:In luogo remoto e indefinito.
*In carne viva
:Probabilmente dall'identica forma latina, si dice in senso stretto ("con la carne esposta, scoperta della pelle") ma anche figurato "con la sensibilità che si ha su una ferita aperta" quindi "fisicamente nell'intimo", "vivissimamente", fino a, per estensione, un semplice e generico "dal vivo" ("vissuto di persona, direttamente, con questi occhi" ecc).
*In cerca d'autore
:L'espressione è diventata d'uso comune dopo il successo del dramma Sei personaggi in cerca d'autore (1921), di Luigi Pirandello, in cui sei personaggi di un testo teatrale incompiuto cercano l'autore che possa completare la loro storia. Analogamente, una persona o un'opera "in cerca di autore" denunciano la propria incompletezza o la mancanza di una propria identità.
*In comode rate
:Espressione ricorrente nelle televendite, che sottolinea la comodità dei pagamenti dilazionati.
*In culo alla balena
:Lo stesso che (vedi le voci): In capo al mondo e A quel paese ma anche In bocca al lupo.
*Indorare la pillola
:In passato i farmacisti avevano l'abitudine di dorare o argentare le pillole per renderle piacevoli almeno alla vista. Da qui l'espressione, che in senso figurato significa: "tentare di rendere meno sgradevole un discorso o un evento".
*Indovinala grillo
*In fin dei conti
:Dopo tutte le considerazioni fatte.
*In fin di vita
*In gamba
:Genericamente capace, riferito a una persona che sa come agire. Può essere usata anche come esortazione ad agire con determinazione: In gamba!.
*Ingannare il tempo
:Passare il tempo, trascorrere un periodo di tempo in maniera piacevole.
*Ingoiare il rospo
:Accettare anche se malvolentieri, giocoforza; incassare (in senso figurato).
*In guisa di
*In parole povere
:Detto in termini più semplici, di uso comune. Usata anche per introdurre un riassunto di poche parole su ciò che si è appena detto in maniera più esaustiva.
*In principio
:È l'incipit del libro della Genesi e quindi dell'intera Bibbia, in tutte le più diffuse versioni latine e italiane.
*In principio era il Verbo
:È l'incipit del Vangelo secondo Giovanni, in tutte le più diffuse versioni latine e italiane.
*In quattro e quattrotto
:Riferito a cosa fatta in fretta.
*In quel tempo
:Locuzione usata spesso nei Vangeli e nella Liturgia della Parola nella Messa per iniziare i brani riguardanti episodi della vita di Gesù.
*In solido
*In tempi non sospetti
*In un battibaleno
:Molto velocemente.
*In un certo qual modo
*In un modo o nell'altro
:Impuntarsi nel fare qualcosa.
*Inzuppare il biscottino
:Riferito agli uomini, significa concedersi un rapporto sessuale; in senso lato, significa partecipare ad una qualche strana avventura.
*I puntini sulle i
:L'introduzione del segno grafico del puntino (all'inizio un piccolo accento acuto) sulla i minuscola, per distinguerla dalla m, dalla n e dalla u (tutte molto simili nell'alfabeto gotico) risale all'umanesimo, ma si diffuse soprattutto con il successo della stampa. Naturalmente, nei primi tempi l'innovazione fu rifiutata da molti professionisti della scrittura, che la ritenevano un'inutile pignoleria: a tutt'oggi l'espressione mettere i puntini sulle i stigmatizza l'atteggiamento eccessivamente scrupoloso del pignolo. Presente anche nella variante mettere i puntini sulle i e le stanghette sulle t.
*Ira di Dio / Iradiddio / Iradidio
:Qualcosa di terribile. "Costare l'ira di Dio / Costa un'iradiddio / ...": costare moltissimo, uno sproposito ecc.
*I ragazzi di via (della via)
*Isola felice
:Luogo dove non sono presenti i problemi che invece affliggono altri posti.
*I soliti ignoti/I soliti noti
*Italiani brava gente
:Un sentire comune, di contro agli estremismi della Storia in particolare del Novecento, con cui è stata spesso spontaneamente gratificata dalle altre popolazioni quella italiana: come d'un certo carattere di diffusa socievolezza e "umanità": giovialità e compassione, temperanza nel tradurre i credi e le idee nelle azioni; unita all'estroversione "latina": per cui l'intenzionalità è più spesso "buona volontà" che aggressività, e i modi più simpatici e familiari (fin troppo...) che non "scostanti" e calcolati.
:Ma forse più che a una profonda educazione etica di popolo, difficilmente considerabile più "onesto" o "sincero" di altri, lo si potrebbe riferire a una certa asistematicità, una certa tradizionale non rigidità del soggetto italiano (uso a ingegnarsi "nel proprio piccolo"; ma, va detto, più che individuale, di gruppo: la famiglia, il "campanile"...), fors'anche nel fare il male. Da cui uno spazio più consuetamente consentito o almeno rivendicato all'originalità, che si traduce di volta in volta nella più libera "fantasia" e spontaneità ...come nella "piccineria", inaffidabilità, poca serietà e infine cialtronaggine (vedi le voci: All'italiana e Italiano medio).
:Il modo di dire è stato ripreso come titolo di più d'un film: Italiani brava gente.
*Italiano medio
*I' vo gridando: Pace, pace, pace
:Dalla poesia del Petrarca "Italia mia..." (Canzoniere, CXXVIII).

J
*J'accuse
:"Atto di accusa". Ha pronunciato il suo j'accuse. Dal titolo della celebre lettera aperta del 1898 con cui Émile Zola intervenne nell'Affaire Dreyfus.

L
*La accendiamo?
:È la domanda di rito con cui il presentatore Gerry Scotti chiede conferma ai concorrenti della risposta che hanno dato durante il noto quiz a premi Chi vuol essere milionario?.
:La frase è ormai entrata nell'uso quotidiano, col significato di «confermi la tua scelta?»
*La calunnia è un venticello
:Frase pronunciata da Don Basilio nel celebre Barbiere di Siviglia di Gioacchino Rossini.
*Lacci e lacciuoli
:In riferimento a molti ostacoli che impediscono la riuscita di qualcosa.
*L'acqua alla gola
:Nelle espressioni «avere l'acqua alla gola», «essere con l'acqua alla gola» indica una situazione disperata, simile a quella di chi sta per essere sommerso dall'acqua.
*Lacrime e sangue
:L'espressione trae origine da una celebre frase pronunciata dal Primo Ministro britannico Winston Churchill a tre giorni dal suo insediamento, il 13 maggio 1940 (http://en.wikipedia.org/wiki/Blood,_toil,_tears,_and_sweat). Il Regno Unito era appena entrato in guerra contro la Germania.
::I have nothing to offer but blood, toil, tears, and sweat.
::("Non ho altro da offrire che sangue, sacrifici, lacrime e sudore")
:Nell'italiano l'espressione è di solito contratta a un'endiadi di due soli elementi. Promettere lacrime e sangue (o anche "lacrime e sudore", "sudore e sacrifici", ecc.) significa preparare i propri sottoposti a una fase, ritenuta necessaria, di austerità e impoverimento.
*(Un qualcosa che) la dice lunga (su)
:(Un qualcosa che) rende piuttosto evidente un certo o il più vero aspetto (di), cosa ci sia da aspettarsi (da).
*La festa è finita / È finita la bella vita
:Non ci sono più le condizioni per la situazione eccezionalmente favorevole: lo si dice in particolare con sarcasmo quando la vicenda era stata al limite dell'irresponsabilità, l'azzardo, l'illecito.
*L'affare s'ingrossa
:Espressione con allusione sessuale, usata spesso nel lessico giornalistico.
*L'ago nel pagliaio
:Espressione usata tipicamente in senso metaforico per indicare una cosa molto difficile da realizzare se non addirittura impossibile, come lo sarebbe trovare un ago in un pagliaio; usata anche contro chi è molto pignolo.
*L'altra metà del cielo
:L'espressione metaforica, riferita alle donne, è di origine cinese, ed è da molti attribuita a Mao Tse Tung: di certo si è diffusa nel mondo occidentale in seguito alla Grande Rivoluzione Culturale. Da notare che mentre in italiano la traduzione più frequente dello slogan è "le donne sono l'altra metà del cielo" (analogamente al francese: "les femmes sont l'autre moitié du ciel"), in inglese la versione più diffusa è "women hold up the other half of the sky" ("le donne reggono l'altra metà del cielo").
*La carne è debole
:La tentazione di cedere a un peccato è facile. Citazione evangelica (cfr. Il Vangelo secondo Marco, 14,38: Vegliate e pregate per non entrare in tentazione; lo spirito è pronto, ma la carne è debole.
*La luna nel pozzo
*La mafia non esiste
*L'amaro calice
:Nei tre vangeli sinottici, è riportata la preghiera di Gesù al Padre nell'orto di Getsemani dopo l'ultima cena:
::Padre mio, se è possibile, passi da me questo calice!
:In questo e altri passi del Vangelo, il calice (a volte amaro) è un'allegoria del martirio. Gesù in realtà non fa che citare l'Antico testamento, dove più volte (per esempio nei Salmi e nel Libro di Geremia compare l'immagine di un calice amaro da bere "fino alla feccia".
:Oggi l'immagine richiama ancora l'idea del martirio, o perlomeno di un'azione dolorosa che deve essere compiuta fino in fondo, malgrado le esitazioni.
*La matassa s'infittisce (s'ingarbuglia)
:È un calco dell'espressione idiomatica inglese the plot thickens. Viene usata nella letteratura (solitamente di genere) e nel giornalismo, per segnalare che una storia sta diventando sempre più complessa e ingarbugliata.
*La meglio gioventù
:Si tratta di un'espressione di origine popolare il cui significato, lungo tutto il Novecento, è più volte stato modificato da scrittori e intellettuali.
:La frase ha origine da un canto degli Alpini, ispirato a una battaglia della Prima guerra mondiale:
::Sul ponte di Perati, bandiera nera, la meglio gioventù va sottotera
:L'espressione, resa più efficace dall'uso non corretto di meglio nel senso di migliore, è ripresa da Pier Paolo Pasolini, che dà questo titolo prima a un abbozzo di romanzo, e poi alla raccolta poetica in lingua friulana del 1954. Non solo, ma nel 1976 mette in bocca la canzone degli Alpini agli aguzzini protagonisti di Salò o le 120 giornate di Sodoma.
:L'espressione cambia quasi totalmente significato nell'italiano colloquiale a partire dal 2003, in seguito al successo dell'omonimo film di Marco Tullio Giordana che racconta la storia di alcuni ragazzi che vivono la loro giovinezza durante gli anni Sessanta. Per questo motivo oggi l'espressione viene più spesso usata per alludere alla "generazione fortunata" dei babyboomers italiani, nati grosso modo tra il 1935 e il 1955.
:Si tratta di un'espressione di origine popolare il cui significato, lungo tutto il Novecento, è più volte stato modificato da scrittori e intellettuali.
:La frase ha origine da un canto degli Alpini, ispirato a una battaglia della Prima guerra mondiale:
*La metà ne basta
*L'amico Fritz
:L'amico del cuore; o con cui "si fa coppia fissa", anche ironicamente: "l'onnipresente". Dall'omonima opera di Mascagni.
*Lampo di genio
*(Prendere) la palla al balzo
:(Cogliere) l'occasione che si offre, facilmente irripetibile.
*La religione è l'oppio dei popoli
:frase di Karl Marx.
*La sai l'ultima? / Vuoi sentire l'ultima?
:Vuoi che ti racconti l'ultima, sottinteso: barzelletta, storiella. Ma anche, più genericamente: notizia, accaduto (in questo caso equivalente a un La sai la novità?)
*Lasciar correre
:Sorvolare, tralasciare (di ribattere o di punire).
*Lasciate ogni speranza, voi ch'entrate
:Citazione dei primi versi del terzo canto dell'Inferno di Dante. Questa frase è scritta, nel libro di Dante, sulla porta dell'Inferno.
*La sventurata rispose
*La testa fra le nuvole
:Chi ha la testa tra le nuvole è assorbito in pensieri vaghi, che gli impediscono di concentrarsi.
*Da far venire il latte alle ginocchia
:Snervante, estenuante, mortalmente noioso.
*Lavata di capo
:Ramanzina, sgridata, paternale.
*Lavorare per la Chiesa di Adro
:Lavorare senza percepire un compenso. Espressione in uso in Pianura Padana, in provincia di Brescia. Ad Adro (piccolo paese del bresciano) esiste una chiesa edificata totalmente da volontari, che lavorarono appunto senza alcun compenso.
*Da leccarsi i baffi
:Gustosissimo di sapore. Al punto da arrivare a leccarsi intorno alla bocca fino all'ultimo avanzo.
*Le chiacchiere stanno a zero
:I fatti sono così chiari e incontrovertibili che qualsiasi cosa si voglia dire non ha più nessun valore.
*Le donne i cavalier...
*Legarsela al dito
:Non dimenticarsi più di un torto.
*Lei m'insegna
*Lei non sa chi sono io
:come si permette di dirmi questo?
*Legare il cane con la salsiccia
: espressione di derivazione dialettale che lascia intendere la totale inutilità di un gesto, se non addirittura un forte rischio di fattore controproducente all'intenzione del gesto stesso.
*Le parole sono importanti
:Tratta da un film di Nanni Moretti.
*Le ultime parole famose
:dicesi quando detta una cosa data per certa, avviene l'incontrario.
*Levare le tende / Togliere il disturbo / Levare il disturbo
:Eufemismi per: andarsene.
*Licenza di uccidere
:Espressione tratta dal titolo di un film della serie di James Bond.
*L'importante è la salute / Basta la salute
:Lo si dice per consolarsi quando le cose vanno male, comunque con un invito a rivalutare le priorità meno eludibili nella vita.
*L'ira funesta
:Tratta dai primi versi dell'Iliade di Omero, nella traduzione di Vincenzo Monti.
*Lisciare il pelo
*L'isola che non c'è
:Citata in Peter Pan.
*L'ora delle decisioni irrevocabili
:Frase pronunciata da Benito Mussolini il 10 giugno del 1940 nel celebre discorso con cui il duce annunciò l'entrata in guerra dell'Italia a fianco della Germania nazista. È una versione più roboante de "il dado è tratto": è arrivato il momento di prendere decisioni fondamentali, che in seguito non potranno essere più cambiate.
*Lo scemo del villaggio
*Lo stato delle cose
*Lotta dura senza paura
*Lotta senza esclusione di colpi
:Nei duelli regolamentati è la frase che afferma che qualsiasi azione atta a far danno è consentita. Al contrario, nello sport ci sono sempre regole che limitano i colpi che si possono portare e le parti del corpo che è possibile colpire. Da ciò la frase è stata mutuata e utilizzata in molti campi per dire che la competizione ha raggiunto livelli per i quali si utilizzano anche azioni scorrette.
*Luce dei miei occhi
:Si dice di qualcuno che è così importante per sé stessi da illuminare la propria vita, a darle un senso, a far vedere il mondo sotto un'ottica diversa e più positiva.
*Lungo come la Quaresima/Lungo come una Messa cantata
:Lo si dice di qualcosa o qualcuno molto lento.
*Lungo come l'anno della fame
:Interminabile, fastidiosamente lento nell'agire.
*Luogo comune
:(1) Opinione genericamente condivisa, argomento trito, anche al punto da fissarsi in frase fatta. In origine: assunto autorevole, argomento valido a prescindere, che si può dare per scontato.
:(2) Desueto eufemismo, insieme a "(luogo) comodo / necessario", per gabinetto (di servizi igienici).
*Lupus in fabula!
:La comparsa, all'improvviso, della persona di cui si sta parlando (preferibilmente male) in un determinato momento.

M
*Ma anche no
: Per indicare che un qualcosa potrebbe non andare a buon fine.
*Ma fammi il piacere!
:Non dire assurdità.
*Mai e poi mai
:Mai adesso e per sempre. Indica con forza l'intenzione di non fare, o di evitare qualcosa per sempre.
*Mal d'Africa
*Male di vivere
:"A me la vita è male", scrive il poeta Giacomo Leopardi nel celebre Canto notturno di un pastore errante dell'Asia (1829-1830). L'espressione viene ripresa, un secolo dopo, in una delle poesie più celebri degli Ossi di seppia (1925) di Eugenio Montale:Spesso il male di vivere ho incontrato / era il rivo strozzato che gorgoglia.
:L'espressione, che definisce una sofferenza non circoscritta al solo poeta o all'umanità, ma a tutte le forme di vita, è rimasta famosa.
*(Essere) male in arnese / (Essere) messo/preso male
:(Essere) malmesso nel senso di malvestito, trasandato o d'aspetto poco sano, malconcio. Letteralmente: male equipaggiato.
*M'ama non m'ama
:È l'attività vaticinante, del tutto romantica, di strappare da una margherita un petalo alla volta formulando ad ogni petalo, alternativamente, "m'ama" e "non m'ama", riferito, ovviamente, alla persona amata. L'ultimo petalo della margherita fornirebbe il responso finale.
*Mancare di parola: non mantenere le promesse.
*Mandare allo sbaraglio: mandare qualcuno senza difese incontro alla rovina. L'espressione deriva dal lessico militare.
*Mandare a monte
:Annullare, provocare il fallimento di.
*Mandare a quel paese
:Allontanare qualcuno o zittirlo in malo modo.
*Mancava poco / È mancato poco / C'è mancato poco / Ancora un poco
:Sottintende di seguito "e sarebbe finita male, sarebbe capitata una disgrazia, sarebbe stata una catastrofe."
*Mandare a spasso / a casa
:licenziare.
:e dire ai podestà che faccian davvero; se no, mandarli a spasso e metterne de’ meglio (Alessandro Manzoni, I promessi sposi).
*Mangiapane a tradimento / a ufo
:Chi approfittà dell'ospitalità altrui.
*Mangiare a quattro palmenti: mangiare con grande voracità. I "palmenti" erano le macine dei mulini fluviali; i mulini più grandi erano dotati di tre o quattro palmenti.
*Mangiare con gli occhi: desiderare violentemente (e visibilmente) qualcosa o qualcuno.
*Mangiare la foglia
:"Capire al volo"; intendere prontamente le intenzioni altrui. Secondo il linguista Ugo Enrico Paoli "foglia" è un plurale collettivo: il motto si riferirebbe al bestiame d'allevamento, che si divide in due gruppi: i lattanti e gli animali adulti che hanno già cominciato a mangiare la... foglia.
*Mangiare la minestra o saltare la finestra
:Adeguarsi alle (difficili) circostanze.
*Mangiare la polvere
:Detto di chi si trova ad inseguire qualcun altro che è invece ben più veloce. Si usa anche in senso figurato. Deriva probabilmente dalle corse coi cavalli in cui il primo, correndo, alzava un polverone che gli inseguitori erano costretti a subire tanto da sentire i granuli di polvere tra i denti. Non è sinonimo di "Mordere la polvere".
*Mangiare nella stessa scodella: essere in grande intimità con qualcuno, dividere le difficoltà della vita con qualcuno. “Un tempo don Bastiano e tu mangiavate nella stessa scodella” (Ignazio Silone, Fontamara).
*Mangiarsi/mordersi le mani: pentirsi, rammaricarsi per le scelte fatte.
*Mangiarsi vivo qualcuno: rimproverarlo con severità
*Mani pulite
:Chi non si considera implicato in faccende disoneste ("sporche"), si può vantare di avere "mani pulite". L'espressione si è diffusa ancora di più negli anni novanta, durante l'omonima inchiesta del tribunale di Milano che scosse dalle fondamenta la Prima Repubblica.
*Ma no! / Ma quando mai! / Ma che dici? / Ma va'! / (Ma/Vedi/Tu guarda/Guarda tu/Guarda te/Va') cosa mi tocca sentire!
:Macché. (Ma) nient'affatto. Si dicono anche simpaticamente.
*Mantenere le distanze: rifiutarsi di entrare in confidenza con qualcuno.
*Manu militari
:Espressione di origine latina usata spesso in ambito politico per indicare forme di abuso e di uso della forza.
*Marcare stretto
:Dal lessico calcistico: mantenere un controllo pressante su qualcuno, in attesa di coglierlo in fallo.
*Marcare visita: darsi malato
*Marchiare a fuoco: infamare qualcuno, attribuendogli una nomea indelebile.
*Marinare la scuola: non andare a scuola all’insaputa di insegnanti e genitori.
*Meditate gente meditate: invito alla riflessione utilizzato da moralisti improvvisati.
*Meglio tardi che mai
*Meglio un uovo oggi che una gallina domani: Implica che nello scegliere l'uovo oggi non si avrà la gallina domani, cioè: usare quello che si ha oggi? oppure investirlo per un maggior guadagno nel futuro?
*Mela marcia
:Lo si dice di una cattiva persona.
*Menare il can per l'aia
:Tergiversare, parlare senza concludere nulla.
*Menar le mani: picchiare
*Me ne frego
:Attualmente è inteso come: non curarsi consapevolmente di una situazione o di un fatto. Benché attribuito a Gabriele d'Annunzio, il motto si era già diffuso durante la Prima guerra mondiale tra i membri del Corpo degli Arditi, che avevano l'abitudine di stampigliare questa frase sulle bende impiegate per fasciare le ferite, come incitamento a proseguire nei combattimenti nonostante le difficoltà. Il significato originario era quindi nel farsi vanto di qualcosa di cui invece occorrerebbe preoccuparsi. Il detto trae origine dalla dottrina del Fascismo, scritta da Benito Mussolini, il quale scriveva che delle ferite "me ne fregio", ovvero me ne faccio vanto. Venne largamente ripreso negli anni a venire dal Fascismo. Con il passare degli anni ed il mutare dei costumi ha perso l'originaria connotazione eroica per allargarsi verso un'accezione più qualunquistica e di uso comune nella quale all'originale significato è associato per assonanza lo "sfregamento" dei genitali maschili.
*Me ne lavo le mani
:Il Vangelo secondo Matteo racconta che Ponzio Pilato, procuratore della Giudea, dopo aver tentato di scagionare Gesù davanti alla folla in tumulto, "presa dell'acqua, si lavò le mani dinanzi al popolo dicendo: Io sono innocente del sangue di questo giusto; pensateci voi" (27,24).
:Lavandosi le mani davanti alla folla, Pilato compie un gesto simbolico: nel momento in cui la condanna a morte di Gesù è ormai un problema di ordine pubblico, il procuratore vuole almeno rendere evidente a tutti la sua disapprovazione per il martirio di colui che reputa un "giusto". Nell'uso quotidiano, l'espressione lavarsene le mani è adoperata per chiamarsi fuori da un evento che si ritiene ormai inevitabile ma che comunque si disapprova.
*Mettercela tutta
: impegnarsi in qualcosa al massimo delle forze
*Metterci del proprio
: ricamare su un fatto, aggiungendo dettagli di propria invenzione.
*Metterci lo zampino
: intromettersi in un affare.
*Metterci una pietra sopra
: considerare chiusa per sempre una vicenda.
*Metterci una pezza / una toppa
: trovare un rimedio precario, provvisorio.
*Mettercisi di buzzo buono
: agire con un grande sforzo personale per ottenere uno scopo.
*Mettere a ferro e fuoco
: devastare, distruggere.
*Mettere a nudo / allo scoperto
: rivelare tutti gli aspetti di una situazione senza reticenze.
*Mettere a pane e acqua
: punire, affamare
*Mettere a punto
: mettere una macchina nelle condizioni ottimali per funzionare.
*Mettere a segno
: eseguire con successo.
*Mettere a tacere
: ottenere in modo più o meno diretto il silenzio su un determinato avvenimento.
*Mettere al bando
: allontanare qualcuno da una comunità.
*Mettere al corrente
: informare, aggiornare
*Mettere al mondo
: generare, partorire
*Mettere al muro
: fucilare, punire
*Mettere all’indice
: proibire una determinata opera o pubblicazione. Dall'Indice dei libri proibiti
*Mettere alla berlina / alla gogna
: esporre al pubblico ludibrio, deridere o svergognare qualcuno davanti a tutti.
*Mettere alla porta
: allontanare, licenziare, cacciare senza tanti complimenti.
*Mettere alla sbarra
: giudicare qualcuno molto duramente.
*Mettere alle strette
: costringere qualcuno a fare qualcosa che voleva evitare.
*Mettere bocca/lingua/becco
: intromettersi nelle faccende altrui.
*Mettere con le spalle al muro
: costringere qualcuno a fare qualcosa impedendogli qualsiasi altra possibilità.
*Mettere conto
: avere importanza, valere la pena. “In questo paese non mette conto di leggere”. (Carlo Levi, Cristo si è fermato a Eboli).
*Mettere fuori strada
: indurre in errore, sviare.
*Mettere gli occhi addosso
: desiderare una persona o una cosa.
*Mettere i bastoni fra le ruote
:Intralciare l'attività di qualcuno. L'inserimento di bastoni tra i raggi delle ruote di un carro provoca inevitabilmente il suo blocco.
*Mettere il carro davanti ai buoi
:Non rispettare l'ordine delle cose quando si gestisce un problema.
*Mettere il cappello su qualcosa
: riservarsi una posizione importante in un affare o progetto.
*Mettere il cuore oltre l’ostacolo
: gettarsi in un’impresa con entusiasmo e generosità, senza riflettere troppo sulle difficoltà.
*Mettere il dito nella piaga
: infierire su una situazione già difficile.
*Mettere il muso / il broncio
: imbronciarsi, esibire il proprio disappunto con un’espressione corrucciata.
*Mettere la pulce nell'orecchio
: far sorgere subdolamente un sospetto a una persona in modo che non se ne dia pace
*Mettere le mani avanti
:Incominciare a discolparsi.
*Mettere radici
:Stabilirsi radicalmente in un luogo.
*Metterla bene
:cavarsela senza troppi danni dopo un grosso rischio
*Mettersi di traverso
:Opporsi con decisione ad una determinata cosa/azione.
*Mettersi il cuore in pace
:Rassegnarsi.
*Mettersi le mani nei capelli
:Disperarsi.
*Mettersi nei panni di qualcuno
:Invito a indossare metaforicamente i vestiti di qualcuno per riflettere sulle sue azioni dopo essersi immedesimato nelle sue condizioni.
*Mettete dei fiori nei vostri cannoni
:Uno slogan pacifista nato probabilmente negli anni sessanta in California; in italiano fu usato come sottotitolo e tema portante della canzone Proposta del complesso I Giganti. Oggi viene usato anche per parodiare e irridere le istanze pacifiste meno realistiche. Pare che nella rivoluzione dei garofani in Portogallo tale gesto fu davvero compiuto.
*Mi è sembrato di vedere un gatto
:Questa espressione deriva dalla parole pronunciate spesso dal canarino Titti (Tweety nel cartone originario americano), personaggio del cartone animato Gatto Silvestro, creato dalla Warner Brothers. Quando si accorge che il gatto è nelle vicinanze pronuncia le parole Oh oh, mi è semblato di vedele un gatto.
*Mi consenta
:Intercalare tipico dell'Italia del nord, con cui si chiede il permesso di continuare un discorso o un'azione. Negli anni novanta è rimasto indissolubilmente associato a Silvio Berlusconi, che soprattutto nella prima fase della sua carriera politica lo usava spesso nei propri discorsi.
*Mina vagante
:Lo si dice di un individuo o una questione apparentemente innocua ma potenzialmente molto dannosa, da un momento all'altro senza preavviso.
*Mi si nota di più se vengo (e me ne sto in disparte) o se non vengo per niente?
:Celebre citazione dal film di Nanni Moretti Ecce Bombo (1978). Michele (protagonista e controfigura del regista) si domanda al telefono se gli conviene andare o no a una festa.
::No veramente non mi va, ho anche un mezzo appuntamento al bar con gli altri. Senti, ma che tipo di festa è, non è che alle dieci state tutti a ballare in girotondo, io sto buttato in un angolo, no... ah no: se si balla non vengo. No, no... allora non vengo. Che dici vengo? Mi si nota di più se vengo e me ne sto in disparte o se non vengo per niente? Vengo. Vengo e mi metto cosí, vicino a una finestra di profilo in controluce, voi mi fate: "Michele vieni di là con noi dai..." e io: "andate, andate, vi raggiungo dopo..." Vengo! Ci vediamo là. No, non mi va, non vengo, no. Ciao, arrivederci Nicola.
:Nel piccolo monologo, Moretti descriveva felicemente un atteggiamento giovanile paradossale (tipico di quegli anni, ma non solo), con cui ci si sottrae all'attenzione degli amici proprio nel tentativo di attirare la loro attenzione.
*Milano da bere
:Uno slogan pubblicitario (reclamizzante l'Amaro Ramazzotti) che ha fatto epoca ed è ancora oggi utilizzato per sintetizzare l'atmosfera vivace e la joie de vivre di Milano negli anni ottanta, bruscamente interrotta in seguito all'inchiesta Mani pulite. Spesso è utilizzato anche in senso parodico.
*Minestra riscaldata
:Lo si dice di un ritorno ad una situazione o ad una soluzione passata per mancanza di alternative, che probabilmente sarà fonte di una delusione.
*Mio cugino una volta
:Riferimento ironico al tipico incipit di una leggenda metropolitana, in cui una storia più o meno assurda viene riferita come realmente accaduta "a mio cugino". Gli inglesi preferiscono l'espressione "un amico di un mio amico" (a friend of a friend). Ironicamente, viene utilizzata per mettere in dubbio la veridicità di un racconto piuttosto implausibile, specie se presentato in un modo che rende impossibile la verifica diretta, o la richiesta di maggiori spiegazioni e dettagli, circa i fatti narrati.
:L'espressione, già piuttosto diffusa, lo è diventata ancora di più dopo la pubblicazione della canzone Mio cuggino di Elio e le Storie Tese (nell'album Eat the Phikis, 1996), con la voce "narrante", molto amata dal pubblico, di Aldo Baglio del trio comico Aldo Giovanni e Giacomo.
*Missione impossibile
:Un compito molto difficile da realizzare. Dal titolo di una popolare serie televisiva degli anni cinquanta, Missione impossibile, che ha più recentemente ispirato un fortunato ciclo di film, Mission Impossible (1996-2006) con Tom Cruise).
*Molto rumore per nulla
:Dal titolo di una celebre commedia teatrale di William Shakespeare: Much ado about nothing scritta tra il 1598 e il 1599.
*Montarsi la testa
:Sopravvalutarsi.
*Mordere il freno
:Essere molto impazienti. Il freno nasce come "morso" dei cavalli (la parola stessa da un antico "digrignare").
*Mordere la polvere
:Morde la polvere chi è sconfitto in modo umiliante. L'espressione, un po' incongrua (la polvere, propriamente, non si può mordere) trae origine dai campi di battaglia del passato, dove i cavalieri disarcionati, costretti a mangiare la polvere alzata dal suolo, erano l'immagine stessa della sconfitta.
:Nell'antichità, in ogni caso, lo sconfitto mordeva la terra più che la polvere. Si veda per esempio Virgilio (Eneide XI, 669): mandit humum; e più tardi Torquato Tasso (Gerusalemme liberata, 20,29): La terra ove regnò, morde morendo.
:L'espressione si trova pressoché identica nella lingua inglese ("to bite the dust"), ed è stata immortalata dai Queen con la celeberrima canzone Another One Bites the Dust, scritta dal loro bassista John Deacon.
:Non è sinonimo di "Mangiare la polvere".
*Mordersi la lingua
:Sforzarsi di tacere,o pentirsi di non averlo fatto
*Morire dal ridere
:Ridere così tanto da accasciarsi al suolo privo di forze e in preda al dolore.
*Morire di sonno
:Avere tanto sonno da non riuscire più a restare svegli.
*Morto un papa se ne fa un altro
*Mosca bianca
:Si dice di chi si distacca da un constesto omogeneo
*Mostro sacro
:Indica una persona con notevoli doti di saggezza, talento, esperienza, in un determinato ambito, tali da renderla emblematica.
*Muoia Sansone con tutti i Filistei
:Espressione che indica il comportamento di colui che pur di compiere la sua vendetta è consapevolmente disposto ad andare incontro al medesimo destino delle sue vittime. La locuzione deriva da un passo dell'Antico Testamento (Libro dei Giudici, XVI, 30) in cui Sansone fece crollare l'abitazione nella quale si trovava con tutti i Filistei, provocando oltre alla loro morte anche la propria.
*Musica per le mie orecchie

N
*Nascere con la camicia
:Essere molto fortunato.
:Il detto allude alla tradizione popolare per cui nel Medioevo erano considerati particolarmente fortunati i bambini che nascono, come a volte accade, con la patina lipidica protettiva dell'epidermide particolarmente spessa; essa ha effettivamente colore biancastro, ma nella maggior parte dei neonati è sottile e quasi invisibile.
:Paolo Minucci, nelle sue Note al Malmantile riacquistato, descrive così questa usanza:
::Dicono le levatrici che talvolta nascono bambini con una certa spoglia sopr'alla pelle, la quale spoglia non si leva loro subito nati, ma si lascia e casca poi da sé in processo di giorni; e tal creatura da esse si dice 'nata vestita', ed è preso per augurio di felicità di tale creatura.
*Nascondersi dietro un dito/dietro una foglia di fico
:Negare l'evidenza.
:Dalla Bibbia: tradizionalmente Adamo ed Eva, dopo aver scoperto di essere nudi, si coprirono con foglie di fico.
*Navigare a vista
:Agire senza essere sicuri di quello che si sta facendo.
*Neanche per sogno
*Né carne né pesce
:Detto generalmente per caratterizzare (di solito in senso negativo) una persona o un prodotto che non si riescono a ricondurre a categorie note.
:Il detto esiste in altre lingue europee (ad esempio in inglese: "neither fish nor fowl"), con diverse varianti. Forse si riferiva alla carenza di cibo (se non c'è "né carne né pesce", rimane ben poco); più probabilmente deriva dall'obbligo di mangiare di magro di venerdì ed in Quaresima, per cui tutti gli alimenti dovevano essere classificati in base alla loro utilizzabilità: se qualcosa non è né carne né pesce diventa un problema.
*Nel blu dipinto di blu
:È il titolo di una delle più famose canzoni italiane del secondo dopoguerra, lanciata nel 1958 da Domenico Modugno e Johnny Dorelli (forse ancora più nota nel mondo come "Volare"). L'espressione viene usata a volte nel parlato per indicare una situazione estremamente piacevole, in cui sembra di galleggiare nell'aria.
*Nella misura in cui
*Nella morsa del gelo
:È una tipica espressione giornalistica con cui spesso in Italia si descrive la situazione di una regione o una provincia improvvisamente colpite da un clima rigido. In realtà è un'espressione enfatica e paradossale, con cui molto spesso si cerca di creare attenzione intorno a un fatto in sé per nulla eccezionale. Per questo motivo è spesso criticata o utilizzata a fini parodici.
*Nemico pubblico (numero uno)
:Nel 1930 J. Edgar Hoover, direttore dell'FBI, utilizza il termine "public enemies" per indicare un gruppo di criminali 'professionisti', in cima alle liste dei ricercati. L'espressione avrà successo anche nella sua traduzione letterale italiana, "nemici pubblici", anche se non è mai stata adoperata in sede ufficiale. Il "nemico pubblico numero uno" è naturalmente il più pericoloso criminale in circolazione: l'espressione viene spesso usata con intento parodico, per indicare un personaggio maldestro o diversamente 'pericoloso'.
*Nessuno è perfetto
*Nessuno è profeta in patria
:Dal Vangelo: si riferisce all'episodio di Gesù che predica nel suo luogo natale, ma i suoi concittadini, che lo conoscono come figlio del falegname, non gli accordano credibilità come "profeta".
*Nessuno mi ama
*Niente di nuovo sotto il sole
:"Al mondo non c'è mai nulla di nuovo": la frase è una citazione della Bibbia, presa dal libro del Qoelet (o Ecclesiaste) 1, 10. Vedi anche le versioni latine del detto.
*Niente di nuovo sul fronte occidentale
:Titolo di un libro di Erich Maria Remarque, in cui un giovane narra gli orrori della Prima guerra mondiale da lui vissuti in prima persona. L'espressione viene impiegata per indicare l'assenza di novità rilevanti, in relazione a persona o situazione di comune e sottintesa conoscenza con l'interlocutore.
*Nientepopodimeno che / Niente po' po' di meno che / Niente popò di meno che / Nientepopodimenoché
: niente meno che
*Noi siamo scienza e non fantascienza / Scienza non fantascienza!
:per paragonare un'idea realistica e un'utopia. A fronte di un risultato spettacolare ottenuto con le sole proprie capacità tecniche.
:Citazione di uno spot pubblicitario italiano dei televisori Telefunken (1981), penetrato in modo impressionante nella memoria collettiva. L'espressione viene usata di solito (con intenti parodistici). Può essere usata anche per schernire qualcuno di qualche opera/lavoro da lui eseguita.
:Dallo stesso spot proviene anche l'altra frase fatta "Potevamo stupirvi con effetti speciali" (cfr. sopra).
*Non arrivare a mangiare il panettone
:Lo si dice a proposito di qualcuno il cui incarico o attività ha ormai vita breve.
:Voce di origine probabilmente milanese, in tempi in cui gli incarichi avevano spesso scadenza annuale alla fine dell'anno solare: non arrivare a mangiare il panettone significa quindi avere scadenza anticipata rispetto al previsto.
*Non avere la più pallida idea
:Non conoscere minimamente l'argomento di cui si sta parlando; non sapere assolutamente la risposta ad una domanda.
:Per traslato anche l'idea pallida è debole. Figura retorica.
*Non avere né arte né parte
:Qualcuno che non dimostra particolari competenze, né ha le conoscenze necessarie per intraprendere una qualsivoglia carriera: il termine "arte" fa riferimento alle omonime corporazioni medievali, che riunivano i lavoratori a seconda del loro mestiere o della loro categoria; la parte era invece il "partito" (la "parte guelfa", la "parte ghibellina"): quindi chi non aveva né Arte né Parte non si poteva riconoscere in alcun corpo socialmente e professionalmente organizzato e non aveva alcun indirizzo da seguire o scopo verso il quale impegnarsi.
*Non avere paura neanche del diavolo
:Essere estremamente coraggiosi.
*Non avere peli sulla lingua
:dire francamente la propria opinione anche se sgradita.
*Non avere più gli occhi per piangere
:aver pianto anche troppo per poter versare altre lacrime.
*Non avere più nulla da perdere
:Essere ormai disposti a tutto.
*Non capirci un'acca/un tubo/un bel tubo di niente
:Non capire minimamente.
*Non c'è limite al peggio
*Non c'è storia
:non si discute.
*Non ce n'è per nessuno
*Non ci metto la scala
:Non ho alcun problema a eseguire ciò che mi dici.
*Non ci sono più le mezze stagioni
:L'idea che le "mezze stagioni" (primavera e autunno), stiano via via scomparendo, lasciando il posto a un inverno sempre più rigido e a un'estate sempre più afosa, è un celebre luogo comune, spesso adoperato come frase di circostanza, usata per riempire una discussione caduta nel silenzio.
*Non c'è trippa per gatti
:Frase attribuita al famoso Sindaco di Roma Ernesto Nathan (1907), che, alle prese con le ristrettezze finanziarie del Comune, iniziò una serie di tagli al bilancio, tra cui anche per la somma che si stanziava per sfamare i gatti, che - allora come oggi - vivevano tra gli antichi ruderi della capitale.
*Non è uno sport per signorine
:È uno sport duro, in cui ci si può fare del male.
*Non è vero ma ci credo
:L'espressione, diventata proverbiale in seguito al successo dell'omonimo testo teatrale di Peppino De Filippo (rappresentato per la prima volta nel 1942 e portato sul grande schermo dieci anni più tardi), descrive l'atteggiamento di chi, pur dimostrando una certa cultura, non riesce a liberarsi da superstizioni della tradizione popolare.
*Non farsi mettere la saliva nel naso
:Modo di dire popolare che indica il non farsi sopraffare.
*Non lo fo per piacer mio
:Parte della frase "Non lo fo per piacer mio, ma per dare figli a Dio". Si dice che fosse la frase ricamata sulle camicie da notte delle signore molto devote, in un'epoca in cui i rapporti sessuali, anche all'interno del matrimonio, erano considerati tollerabili solo per il loro fine procreativo.
*Non nascondiamocelo / Sappiamo perfettamente'
:Con tono retorico o polemico si ricorda o rinfaccia qualche verità sottaciuta.
*Non mi fa né caldo né freddo
*Non passare per l'anticamera del cervello
:non venire a mente neanche alla lontana
*Non poterne più
*Non ragioniam di lor, ma guarda e passa, da Dante Alighieri
*Non sanno quello che fanno. (Vedi Padre, perdona loro).
*Non sa, non risponde
:Frase ironica che sottolinea il fatto che l'interrogato rimane in silenzio. Deriva dai tipici questionari con domande e risposte multiple predefinite, tra le quali vi è spesso la possibilità di barrare la voce "Non sa, non risponde".
*Non sapere a che Santo votarsi
:Secondo la consuetudine popolare, le persone che si trovano in situazioni difficili possono "chiedere la grazia" a un Santo (anche se la Chiesa cattolica preferisce parlare in questi casi di intercessione del Santo presso Dio). Per ingraziarsi il Santo, il fedele può accompagnare la sua preghiera a una promessa, o voto: ad esempio, per chiedere una guarigione compirà un pellegrinaggio, o farà un'offerta a una Parrocchia o un Santuario, ecc.. Gli oggetti donati dai fedeli alle chiese a questo scopo sono chiamati ex voto. Non sapere a che Santo votarsi significa trovarsi in una situazione talmente disperata da non poter essere risolta nemmeno mediante l'intercessione dei numerosi Santi del calendario cattolico.
*Non sapere che pesci pigliare
:Non sapere come reagire a una situazione problematica.
*Non saper tenere neanche la piscia
:Lo si dice di una persona che non riesce a tenere un segreto.
*Non si interrompe un'emozione
*Non si sevizia un paperino
*Non sparate al pianista
:Si dice per dire "evitate di coinvolgere chi non c'entra".
:Sembra provenga dal fatto che si scrivesse questa frase sul muro o su un cartello nei saloon del Far West, dove il pianista veniva assunto e pagato per allietare gli avventori, che invece erano particolarmente rissosi e proni ai conflitti a fuoco all'interno del locale.
*Non ti curar di lor, ma guarda e passa
:(vedi anche Non ragioniam di lor, ma guarda e passa).
*Non valere un tubo (un soldo bucato)
:Valere poco o nulla.
*Non valere un'acca
:Valere davvero poco: come la lettera H, che nella lingua italiana non viene pronunciata.
*Non vedere l'ora
*Non vedere neanche un prete nella neve
:Essere ciechi o ingenui a tal punto che non si vede nemmeno un prete, tradizionalmente vestito di nero, nella neve bianca.
*(Risolversi in un) nulla di fatto
:(Giungere a una) conclusione senza un risultato significativo, né in positivo né in negativo.
*Nuoce gravemente alla salute
:L'espressione è diventata ricorrente da quando, a parire dagli anni novanta, è comparsa sui pacchetti di sigarette e sulle confezioni di altri generi di conforto, in ottemperanza a una legge che voleva sottolinearne la pericolosità. Viene spesso adoperata in senso parodico.
*Nuovo di zecca
*Nuovo? No, lavato con Perlana
:Risposta ironica alla domanda "Nuovo?" che sottolinea il fatto che l'oggetto della domanda è effettivamente nuovo. Deriva da uno spot pubblicitario degli anni ottanta in cui una persona, guardando un indumento indossato da un'altra, non può fare a meno di chiedere "Nuovo?"; al che l'altra risponde "No, lavato con Perlana" tirando fuori improbabilmente il flacone del prodotto in questione.

O
*Occhi foderati di prosciutto
:Avere gli occhi foderati di prosciutto significa non accorgersi di qualcosa di evidente.
*Occhio alla penna
:Avvertire qualcuno.
*O così o Pomì
:Riferimento ad un popolare spot pubblicitario degli anni ottanta. È un modo scherzoso di presentare un ultimatum: o "si fa in questo modo, o non si fa affatto" (vedi anche Sennò ciccia).
*Okay, panico
:Riferimento a una celebre gag del film L'aereo più pazzo del mondo... sempre più pazzo (Airplane II: The Sequel, 1982), parodia "demenziale" dei film catastrofici sui disastri aerei. Durante una turbolenza, si vedono accendersi in sequenza due spie luminose: la prima (a ben vedere già inverosimile) recita don't panic ("niente panico"); la seconda ok, panic ("ok, panico").
:L'espressione viene usata a volte per commentare una situazione oggettivamente difficile, tale da giustificare un'eventuale reazione di panico.
*(A / una volta) ogni morte di papa / di vescovo
:Relativo ad un evento che si verifica con rarità.
*O la borsa o la vita
*Onore al merito (a)
:Sia riconosciuto il valore indiscutibile dell'azione (di).
*Ora e sempre
*Ore piccole
:Sono naturalmente le ore dalla mezzanotte al primo mattino: fare le ore piccole significa restare svegli fino a una tarda ora.
:L'espressione ore piccine era già attestata nel Vocabolario della Crusca (1612). Malgrado la vita notturna si sia decisamente prolungata, "ore piccole" si adopera spesso ancora oggi col medesimo significato.
*Orecchie da mercante
:Ecco un caso di sordità selettiva noto fin dall'antichità: i mercanti (specie durante una contrattazione) sentono solo quello che fa loro comodo. Per questo fare orecchie da mercante significa ignorare le cose che non si vogliono ascoltare.
*Orinare contro la luna: tentare l'impossibile
*Oro colato
*Ottimo e abbondante

P
* Pace cartaginese
:Indica una pace raggiunta attraverso l'imposizione di condizioni particolarmente dure e umilianti da parte dei vincitori.
*Pace in terra agli uomini di buona volontà
:Dal latino Pax in terra hominibus bonae voluntatis; è una formula rituale tratta dalla messa cattolica (la preghiera detta Gloria.
*Padre, perdona loro perché non sanno quello che fanno
:Sono le prime parole di Gesù Cristo sulla croce, secondo il Vangelo di Luca (23, 64). L'espressione viene spesso utilizzata per biasimare un gruppo di persone che compie decisioni avventate.
*Paganini non ripete
*Paese di Bengodi/Cuccagna
:Il Paese di Cuccagna è un topos dell'immaginario collettivo e letterario: con questo nome si intendeva nel medioevo un luogo fantastico dell'abbondanza, documentato nella storia del folklore, della letteratura e dell'arte. Il termine "cuccagna potrebbe derivare dal latino medievale Cocania; la radice Coc alluderebbe ai dolciumi (come nel tedesco Kuchen).
:Altri nomi utilizzati: paese di Bengodi, paese di ser Godigliano, India Pastinaca, Paese dei Balocchi (quest'ultimo è un'invenzione più recente: compare ne Le avventure di Pinocchio. Storia di un burattino).
*Paga Pantalone
:L'espressione viene utilizzata per commentare uno spreco di denaro, alludendo al fatto che alla fine a pagare sarà sempre il solito (il cittadino, lo Stato, ecc.). Pantalone è la nota maschera veneziana, personaggio della commedia dell'arte.
*Pagare il fio
:pagare il debito o la pena.
:
*Pagare lo scotto
:dover sottostare a una rinuncia.
*Palla al centro
:Espressione tipica del gergo dei commentatori calcistici: in questo sport, dopo ogni goal, la palla viene riposizionata al centro del campo.
*Palla al piede
:Detto di persona o cosa che ostacola e crea fastidio solo per la sua esistenza. L'espressione deriva dalla palla di piombo che era legata con una catena alla caviglia dei prigionieri per impedire loro una rapida fuga.
*Pane al pane e vino al vino
:Parlare chiaro.
*Pane per i denti
*Parente alla lontana
:dicesi di persona che appartiene al nostro albero genealogico ma in maniera marginale
*Pape Satan aleppe
*Pappa e ciccia
:Buoni amici, che vanno insieme, come il primo e il secondo piatto di un pasto. Sinonimo di culo e camicia.
*Parco buoi
:Quello che all'origine era una zona del mercato del bestiame è diventato, per metafora, l'espressione con cui viene designato, in modo sprezzante, l'insieme dei piccoli azionisti di una società per azioni, che non hanno i mezzi per conoscere il reale andamento della società e che quindi sono costretti ad affidarsi alle direttive degli azionisti più importanti.
*Parigi val ben una messa
:Per ottenere quello che si vuole, bisogna fare dei compromessi. La frase è attribuita a Enrico IV, di fede ugonotta, che per ottenere il trono di Francia accettò di convertirsi al cattolicesimo.
*Parla come mangi
:Parla con parole semplici.
*Parlare alle spalle
:Parlare male di qualcuno in sua assenza.
*Parlare a vanvera
:Nell'ambito del linguaggio comune, parlare a vanvera significa sostenere un discorso privo di consistenza. L'origine è assai dibattuta; prevale l'ipotesi che si tratti di un termine onomatopeico, di origine toscana, che imita il suono di chi farfuglia.
*Parlare come un libro stampato
:Parlare in maniera forbita, ben documentata e appropriata, seguendo un discorso logico chiaro e lineare.
*Parlare in punta di forchetta
:Ha origine dall'introduzione nelle tavole borghesi delle posate, che fu commentata dai contadini come una stupida esibizione di finta nobiltà. Il significato perciò è esprimersi, muoversi con esagerata ricercatezza.
*Parli ora o taccia per sempre
:Dal rito cattolico del matrimonio: sono le parole con cui, prima di unire i due sposi il sacerdote invita chiunque abbia argomenti per opporsi l'unione a manifestarli in quel momento, o mai più.
*Parole parole parole
:Sottolinea che non si arriva mai ai fatti. Riprende ironicamente, ma con un significato leggermente diverso, le parole di una nota canzone di Mina, Parole parole (1971, Chiosso - Del Re - Ferrio).
*Partire in quarta
:Cominciare un'attività in maniera veloce e impetuosa.
*Passare a miglior vita
:Morire.
*Passare il Rubicone
:Compiere un'azione dagli esiti irrevocabili. Gaio Giulio Cesare, nel 49 a.C., decise di oltrepassare il fiume Rubicone (considerato a quel tempo il confine dell'Italia) alla testa delle sue legioni, malgrado le leggi della Repubblica lo vietassero. Vedi anche il dado è tratto.
*Passare un brutto quarto d'ora
:subire una ramanzina
*Passarla liscia
:uscire indenne da un guaio
*Passata è la tempesta
:È stato superato il momento difficile, oppure se ne è andata una persona furiosa. Citazione del primo verso della poesia La quiete dopo la tempesta di Giacomo Leopardi.
*Pazienza di Giobbe
:Giobbe è un personaggio della Bibbia dalla proverbiale pazienza. Dio mise alla prova la sua fede colpendolo duramente nelle cose a lui più care, uccidendogli il bestiame, distruggendogli il raccolto e arrivando a ucciderne i figli. Alla fine Dio avrebbe risarcito Giobbe di ciò che gli era stato tolto.
*Patata bollente
:Problema di difficile soluzione da risolvere in fretta e che spesso viene scaricato da una persona ad un'altra. Il riferimento è appunto a una patata bollente che non si riesce a tenere in mano.
*Peccato di gola
:si intende il cibo, del quale abbuffarsi era ritenuto sconveniente nell'antichità.
*Pecora nera
:Elemento negativo, o semplicemente isolato, di un gruppo, di una famiglia, ecc.
*Pecorella smarrita
:Una persona che ha smarrito la strada, che deve essere recuperata. Dall'omonima parabola evangelica (vedi il Vangelo secondo Luca, 15,4).
::"Chi di voi se ha cento pecore e ne perde una, non lascia le novantanove nel deserto e va dietro a quella perduta, finché non la ritrova?
*Peggio che andare di notte
:Molto pericoloso. Muoversi di notte è sempre stato piuttosto pericoloso.
*Peggio di così si muore / Non poteva andare peggio (di così)
*Pelare la gazza senza che strilli
:Imbrogliare qualcuno senza che se n’accorga.
*Pelle d'oca
*Perché capitano tutte a me?
*Per così dire:come si suol dire / in altre parole si direbbe.
*Per filo e per segno
:Il riferimento è al filo che gli imbianchini un tempo tenevano teso sulla parete per creare una linea dritta, che andava poi ricalcata con grande attenzione. L'espressione è rimasta per indicare la precisione e la meticolosità con cui si compie un'azione.
*Per sommi capi
:Con un approccio generale e non esaustivo.
*Per un pelo / Per il rotto della cuffia
:Per poco, ma si dice così quando si è scampato un pericolo, quando si è corso un grosso rischio: "Per un pelo non finiva male", "Se l'è cavata per il rotto della cuffia".
*Per un pezzo di pane :vedi sotto
*Per un piatto di lenticchie
:In cambio di una miseria. L'espressione deriva dal Genesi (25,29-33) in cui si racconta di come Esaù vendette i suoi diritti di primogenitura al fratello Giacobbe in cambio appunto di un piatto di lenticchie.
*Per un punto Martin perse la cappa
:L'obiettivo non è stato raggiunto per poco, ma comunque non è raggiunto. Deriva da una tradizione del XVI secolo in cui si racconta che il monaco Martin, abate del monastero di Asiello, non divenne priore perché sulla porta del convento, volendo scrivere "Porta patens esto nulli claudatur onesto" ossia " Stia aperta la porta, non si chiuda a nessun uomo onesto", mise un punto dopo la parola "nulli", e l'iscrizione divenne quindi:"La porta non si apra per nessuno, si chiuda per l'uomo onesto" .
*Perdere il filo (del discorso)
:Dimenticarsi ciò che si stava dicendo, il più delle volte perché si è stati interrotti.
*Perdere il ben dell'intelletto
:Dal canto III dell'Inferno di Dante, si è collocata nel linguaggio comune con il significato di "perdere il senno".
*perdersi in un bicchiere d'acqua*
*Perdere la bussola / Perdere la tramontana / Perdere la Trebisonda / Perdere le staffe
:Arrabbiarsi in maniera incontrollabile. Le staffe in questione sono gli anelli attacati alla sella del cavallo che permettono ai cavalieri di reggersi meglio coi piedi.
*Per l'amor di Dio
*Perle ai porci
:Citazione evangelica dal Vangelo di Matteo (7,6):
::Non date le cose sante ai cani e non gettate le vostre perle davanti ai porci ("Nolite dare sanctum canibus neque mittatis margaritas vestras ante porcos"), perché non le calpestino con le loro zampe e poi si voltino per sbranarvi.''
:Passato nell'uso comune per indicare uno spreco di risorse, o una perdita di tempo, derivanti dal tentare di elevare persone infime.
*Pescare nel torbido
:andare a cercare nel peggior posto
*Pesce d'aprile
:Scherzo burlesco che si compie da tradizione il 1° di aprile. Anche fuori da tale data chi si sente burlato può esclamare "Che è? un pesce d'aprile?", che equivale a dire "Che e? uno scherzo?"
*Pesce piccolo
:Un individuo poco importante di una determinata cerchia.
*Pestare i piedi a
*Pestare una merda
:Fare un errore grossolano e fastidioso.
*Pezzo da novanta
:Persona molto importante. Mutuato dal gergo militare in cui il "pezzo" è il cannone e "novanta" è il suo calibro.
*Pezzo di carta
:L'espressione indica per metonimia qualsiasi documento scritto (ricevute, cambiali, ma soprattutto i titoli di studio). Viene usato spesso in senso dispregiativo.
*Piangere come una fontana:piangere abbondantemente
*Piangere come una vite tagliata:mutato dall inglese "cry like a baby", riconducibile a "Piangere come una vite tagliata".
*Piangere come un vitello:piangere senza motivo
*Piangere sul latte versato
:Secondo alcuni linguisti deriverebbe da un'interpretazione errata dell'espressione "piangere come una vite tagliata" (la pianta della vite, se tagliata, secerne linfa). Altri deducono che derivi dall'atto banale di versare accidentalmente il latte per terra e piangere per lo spreco appena compiuto.
*Piano B
:"Avere un piano B" o "passare al piano B", con gergo da film di guerra o d'azione, significa trovare una scappatoia, avere un'alternativa d'azione possibile.
*Piantare baracca e burattini
:Abbandonare tutto.
*Piantare in asso
:Lasciare qualcuno da solo all'improvviso.
*Piccolo grande
:Quello che oggi è forse uno degli ossimoro più frequenti della lingua italiana (e in particolare del lessico giornalistico) deve il suo successo principalmente a due opere apparse all'inizio degli anni settanta: il film Piccolo grande uomo (con Dustin Hoffman) e l'album Questo piccolo grande amore di Claudio Baglioni (con l'omonima canzone).
*Pietra angolare / Pietra d'angolo
:L'elemento su cui tutto si regge. È una citazione usata nei vangeli sinottici per riferirsi a Gesù, derivante da una profezia nel libro di Isaia (28,16).
*Pietra dello scandalo
:In epoca romana, era previsto che il mercante giunto al fallimento sedesse su un'apposita pietra e dichiarasse ai creditori: Cedo bona ("cedo i miei averi"). Dopo questo annuncio, essi non potevano più reclamare nulla da lui. La pietra era dunque testimone dello scandalo. Oggi, invece, viene chiamato pietra dello scandalo l'episodio che ha reso lo scandalo evidente a tutti.
*Pietra miliare
:Tappa fondamentale
*Pinco Pallino
:Persona qualunque.
*Piove, governo ladro!
*Piove sul bagnato
*Pisciare fuori (dal vaso)
:Fare un discorso o un'azione fuori dal suo giusto contesto.
*Più facile a dirsi (che a farsi)
*Pollice verde
:Avere il pollice verde significa avere successo nel coltivare le piante.
*Pollo d'allevamento
:Si dice di una persona molto delicata dal punto di vista fisico, che si ammala con niente.
*Pomo della discordia
:Il riferimento è al pomo d'oro assegnato da Paride alla dea più bella dell'Olimpo Greco, secondo quanto narrato nelle Troiane di Euripide. L'episodio avrebbe in seguito scatenato la guerra di Troia. In senso figurato, l'argomento che scatena una lunga disputa è chiamato ancora oggi pomo della discordia.
*Popolo bue
*Porgere l'altra guancia
:Dall'esortazione evangelica: "se uno ti percuote la guancia destra, tu porgigli anche l'altra" (si quis te percusserit in dextera maxilla tua, praebe illi et alteram, Matteo, 4,39)
*Por mente a / Fare caso a
:Considerare, prestare attenzione a. Tra i due, "far caso" non intende uno sguardo particolarmente approfondito, "por mente" suona più analitico (va detto che è un po' antiquato).
*Portare acqua al proprio mulino
:Argomentare indirettamentente in proprio favore.
*Poveri di spirito
:L'espressione è tratta da un versetto del Vangelo di Matteo (5,3), tratto dal famoso discorso della montagna:
::Beati i poveri di spirito, perché è di essi il regno dei cieli ("Beati pauperes spiritu, quoniam ipsorum est regnum caelorum").
:Per "poveri di spirito" si possono intendere le persone ingenue o non molto intelligenti, o più in generale tutti gli umili.
*Povero in canna
:Poverissimo.
*Pozzo di scienza
:Coltissimo.
*Pozzo senza fondo
*Prova ne è che
:"Infatti", detto con una formula fissatasi così in antico.
*Prendere con filosofia
:Guardare al lato positivo di qualcosa poco piacevole.
*Prendere con le molle
:Le molle in questione sono l'attrezzo che veniva adoperato per maneggiare i tizzoni ardenti nel camino: si prende con le molle un oggetto che scotta, e che potrebbe ferire chi lo maneggia con troppa dimestichezza. Di solito a doversi prendere con le molle sono voci non confermate o persone e cose difficili da trattare.
*Prendere due piccioni con una fava
*Prendere il toro per le corna
:Affrontare con grinta una situazione problematica.
*Prendere lucciole per lanterne
:L'espressione significa "equivocare", "scambiare qualcosa per un'altra cosa solo apparentemente affine", ed è di uso comune almeno dal Quattrocento: compare ad esempio in un discorso di Girolamo Savonarola (Prediche sopra l'Esodo, II, 155):
:: lussuria inebria l'uomo e fagli vedere lucciole per lanterne, e non gli lascia conoscere la verità.
::Effettivamente, di notte, era possibile confondere la luce prodotta da una lucciola, relativamente vicina, con quella di una lanterna, che sarebbe dovuta essere molto più lontana.
*Prendere per i fondelli
:Prendere in giro, imbrogliare.
*Prendere per il naso
:Significa "prendere in giro", "farsi beffe di qualcuno". In origine però la locuzione menare per il naso significava "condurre qualcuno dove si vuole, fargli fare ciò che si vuole". L'immagine derivava dall'uso (già attestato presso Greci e Romani) di mettere un anello di ferro nelle narici dei bufali, per condurli più facilmente. Si veda ad esempio Ludovico Ariosto (Satire, 7, 45):
::Mi tiri come un bufolo pel naso
*Prendere una cantonata
:Con cantonata s'intendeva l'angolo di una strada. Prendere una cantonata significa prendere male una curva e quindi commettere un grave errore.
*Prendere soldi a babbo morto
*Prendi e porta a casa
*Prendi una donna trattala male
:Citazione dalla canzone "Teorema" del 1996 di Marco Ferradini. L'espressione è spesso usata in senso parodico o ironico.
*Presi per incantamento
: Dal celebre sonetto dantesco, indirizzato a Guido Cavalcanti:
::Guido, i’ vorrei che tu e Lapo ed io
::fossimo presi per incantamento
*(Essere) preso con le bombe / (Essere) messo/preso male
:(Essere) malmesso nel senso di ammalato oppure di impegnatissimo, incalzato dalle scadenze.
*Primula rossa
:Un personaggio imprendibile, che con la sua astuzia si fa beffe di chi lo sta cercando, può essere soprannominato dalla stampa primula rossa. L'espressione è derivata dal personaggio di un ciclo di romanzi d'avventura a sfondo storico scritti da Emmusca Orczy (pseudonimo di Montague Barstow), che ebbero un grande successo agli inizi del Novecento, ma che oggi sono praticamente dimenticati. La primula rossa dei romanzi della Orczy (nell'originale The Scarlet Pimpernel) era un eroe dall'identità segreta che proteggeva deboli e oppressi a Parigi durante gli anni del regime di Robespierre.
:Oggi l'espressione ha perso l'iniziale sfumatura positiva, e viene utilizzata anche per designare latitanti pluriricercati, come Bernardo Provenzano o Luciano Liggio
*Promesse da marinaio
:Le promesse da marinaio sono, per definizione, promesse destinate a non essere mantenute.
:Il detto ha due possibili spiegazioni: esso potrebbe trarre origine dall'abitudine dei marinai a fidanzarsi con più ragazze di porti diversi; o potrebbe alludere alle promesse che fanno a Dio i marinai durante le tempeste.
*Punto di non ritorno
:Il limite oltrepassato il quale sarà impossibile tornare al punto di partenza. L'espressione è probabilmente ispirata al lessico delle prime missioni spaziali, ma si è diffuso soprattutto in ambito giornalistico.
*Punto sul vivo
:Letteralmente: toccato in un punto molto sensibile qual è una ferita aperta (vedi In carne viva), si usa figuratamente per dire "toccato su un argomento su cui è molto suscettibile", "infastidito per una cosa precisa e personale".

Q
*Quadratura del cerchio
*'''Quando ci vuole, ci vuole!"
*Quando il gioco si fa duro i duri iniziano a giocare
:Nei momenti importanti (intesi soprattutto in ambito sportivo) bisogna tirar fuori il meglio di se stessi. Benito Mussolini detti del ventennio. La frase è usata nel film Animal House ed è pronunciata da John Belushi.
*Quantità industriale
:In elevate quantità, per la vendita all'ingrosso. In senso figurato, si fa riferimento a qualcosa disponibile in grande quantità, spesso maggiore rispetto a quella che effettivamente servirebbe.
*Quanto metterci / impiegarci / volercene (di tempo)
:Quanto tempo è necessario: "Ma quanto ci mettono?!", "Ci voleva tanto?!".
*Quarto d'ora di notorietà (o di celebrità)
:Riferimento ad una celebre frase dell'artista Andy Warhol che prevedeva che nel futuro tutte le persone, anche quelle che non lavoravano nel mondo dello spettacolo, sarebbero comparse in televisione, anche solo per un breve intervento. L'espressione significa quindi l'occasione di esibirsi o farsi conoscere o esprimere la propria opinione davanti a un pubblico più vasto rispetto a quello con cui ha a che fare il cittadino comune.
*Quattro amici al bar
:Da una famosa canzone di Gino Paoli Quattro Amici (dall'album Matto come un gatto del 1991) la cui prima strofa comincia così:
:Eravamo quattro amici al bar che volevano cambiare il mondo...
:I quattro amici partono con propositi rivoluzionari e poi piano piano si perdono per strada, presi dai propri impegni (... uno è andato con la donna al mare...), dalle necessità quotidiane, (... uno si è impiegato in una banca...) e dalle disillusioni dell'età adulta. Alla fine però un filo di speranza rinasce con quattro ragazzini che si incontrano nello stesso bar dove l'autore è ormai rimasto solo, e si propongono di cambiare il mondo.
:L'espressione può essere adoperata, a volte, per sottolineare il carattere velleitario dei propositi espressi da un gruppo di persone.
*Quattro gatti
:Pochissimi.
*Quasi goal
*Quel certo non so che
:Riferimento ad una sensazione istintiva ed indefinibile dell'individuo umano, come ad esempio un sentimento di repulsione o di attrazione verso qualcosa che non si riesce a motivare.
*Questi sono i miei gioielli
:Traduzione italiana della frase latina Haec ornamenta mea attribuita a Cornelia, madre dei Gracchi, che si riferì in questo modo metaforicamente ai propri figli, in contrapposizione ad altre donne patrizie che si vantavano dei propri monili.
*Questioni di lana caprina
:Questioni oziose e irrisolvibili perché basate su qualcosa di inesistente, come la lana delle capre (che in realtà esiste).
*Questo è il problema, vedi essere o non essere.
*Questo è quanto
:Questo è tutto. Frase conclusiva di un resoconto, sta a dire che non vi è più nulla da aggiungere.
*Questo pazzo pazzo mondo
*Questo si chiama / Questo si dice (un certo comportamento)
:Si tratta di un precisare con carattere sarcastico, di censura, nel rilevare ed evidenziare un comportamento scorretto; o al contrario di soddisfazione ed encomio nel sottolineare un comportamento corretto.
:Es. "A casa mia questo si chiama rubare, ma ti rendi conto?" o al contrario "Questo sì che si dice far le cose come si deve. Oh, là!"
*Qui casca l'asino
:In queste circostanze una persona sciocca commette un errore.
*Qui lo dico e qui lo nego
:Viene detto da chi intende fare una confidenza ma non intende apparire come fonte della stessa.
*Quinta colonna
:Persona che si trova in territorio nemico o ostile e funge da appoggio logistico o da spia, per la propria fazione.
*Quisquilie e pinzillacchere
:Cose di poco conto, sciocchezze. Detto da Totò in diversi film.

R
*Radere al suolo
:Distruggere fino a che non resti niente in piedi.
*Radicato nel territorio
*Ragazzo di vita
:Ragazzo che si prostituisce.
*Ragazzo/a della porta accanto
:Usato per definire una persona apparentemente tranquilla.
*Ragion di Stato
*Rasoio di Occam
*Rapporto di sgamo
: Si dice in gergo quando si vuole definire con riservatezza una relazione dove due parti stipulano un accordo verbale di disponibilità a reciproci scambi di natura sessuale. Tale rapporto non ha vincoli di tempo o modo prestabiliti, e la sessione di incontro viene avviata da una delle due parti, che contatta l'altra con una frase topica, anche non prestabilita, o con un invito aperto. Seppur raro, le parti possono essere composte anche da più persone ciascuna, ovviamente senza restrizioni sul genere (maschile o femminile).
*Reggere il lume (il moccolo/la candela)
:Rimanere in compagnia di una coppia di amanti, con il risultato di impedir loro di entrare in intimità. Nel suo significato letterale, l'espressione sta a indicare probabilmente il ruolo delle dame di compagnia, che la notte, con la scusa di far luce con la candela, tutelavano le virtù delle loro signore mentre ricevevano visite maschili.
*Rendere l'anima al creatore (a Dio)
:Morire.
*Rendere pan per focaccia
:Vendicarsi.
*Repubblica delle banane
:Si dice con ironia amara di un paese (tipicamente, l'Italia) che è sovrano solo per modo di dire, in quanto la sua vita politica è fortemente condizionata da poteri esterni (come le grandi banche, l'alta finanza o la Chiesa Cattolica) in vario modo occulti (come la Mafia, la Massoneria, i Servizi segreti deviati).
*Resistere resistere resistere
:Espressione attribuita a Francesco Saverio Borrelli
*Restare con un pugno di mosche
:Non conseguire alcun risultato
*Restare di sale / di sasso
:Si dice di una persona che resta "impietrita" da un avvenimento. Il riferimento è all'espisodio biblico della distruzione di Sodoma e Gomorra: l'angelo aveva raccomandato a Lot e alla sua famiglia di allontanarsi dalle città senza guardarsi indietro; ma... "la moglie di Lot guardò indietro e divenne una statua di sale". (Genesi, XIX,23)
*Retta via
: Espressione che si rifà alla prima terzina della prima cantica della divina commedia (l'inferno): "Nel mezzo del cammin di nostra vita mi ritrovai in una selva oscura che la diritta via era smarrita".
*Re tentenna
:Con questo epiteto i patrioti del Risorgimento italiano bollarono Carlo Alberto, re di Sardegna, a causa del suo atteggiamento timido e incerto nei confronti dei moti liberali. A chiamarlo in questo modo per primo era stato Domenico Carbone, in una satira scritta nel 1847 che circolava clandestinamente (durante una perquisizione l'autore si mangiò l'originale manoscritto).
:La stessa espressione a volte viene usata per indicare una persona che, malgrado rivesta una posizione di grande responsabilità, non riesce a prendere una decisione.
*Re travicello
:Una favola di Esopo, ripresa da Fedro (Favole 1,2), racconta di come Giove, per burlarsi delle rane che gli chiedevono un re, fece cadere nel loro stagno un travicello di legno.
:Dapprima spaventate, dopo un poco le rane ripresero a chiedere a gran voce un re: allora il Dio inviò loro un serpente d'acqua che iniziò a divorarle. Morale: meglio un re incapace che uno crudele.
:L'argomento della favola fu ripresa da Giuseppe Giusti, poeta toscano del Risorgimento, che intitolò Il re Travicello una sua satira dedicata al Granduca di Toscana Leopoldo II. L'espressione, che in seguito si è diffusa nell'italiano colloquiale, è adoperata per alludere a quelle persone che, pur trovandosi in posizioni di prestigio, non hanno un reale controllo della situazione.
*Ricambiare il favore (detto ironicamente) / Ripagare con la stessa moneta / Rendere la pariglia / (Così/adesso) siamo pari!
:Contraccambiare un'offesa con una pari offesa; generalmente meno forte che "vendicarsi".
*Ricchi premi e cotillons
*Ridere a crepapelle / a crepapanza, Morire / spanciarsi / sbellicarsi dalle risate
:Ridere fino a starne male.
*Ridere sotto i baffi
*Ridi ridi che la mamma ha fatto gli gnocchi / i gnocchi
*Rigore è quando arbitro fischia
:La frase fu pronunciata dall'allenatore calcistico serbo Vujadin Boskov durante una trasmissione televisiva, all'inizio degli anni novanta. La costruzione apparentemente sgrammaticata della frase (dovuta alla cattiva padronanza della lingua italiana da parte di Boskov) contribuisce in realtà a sottolineare il carattere pragmatico della tesi qui difesa dall'allenatore: un'infrazione alle regole (non solo nella giustizia sportiva) è riconosciuta tale dalla società soltanto se l'autorità giudiziaria la sanziona. La frase di Boskov viene usata molto spesso ancora oggi, e non soltanto in campo sportivo, per alludere al fatto che siamo tutti innocenti finché qualcuno non dimostra il contrario.
*Rimanere scottati
:Prendere insegnamento da un proprio errore.
*Rinfrescarsi le idee
*Rinunci a Satana?
:Variante del Credo, dove il sacerdote chiede di rinunciare alla causa di ogni male.
*Riposare sugli allori
:Impigrirsi in seguito a una vittoria
*Rispondere a tono
*Rispondere per le rime
:Rispondere come si deve, con la necessaria determinazione. L'espressione deriva dall'uso dei poeti medievali (tra cui Dante e Petrarca) di rispondere a una poesia altrui scrivendone un'altra costruita sulle stesse rime.
*Rispondere picche / Dare picche
:Non starci, non concedere, rifiutare, dir di no, negare, negarsi.
*Roba da chiodi
*Roba da matti
:Riferito a qualcosa di incredibile.
*Rodersi il fegato
*Roma capoccia
:Titolo di una famosa canzone di Antonello Venditti
*Roma ladrona
:Slogan leghista per stigmatizzare l'eccessivo peso politico della capitale italiana.
*Rompere i cosiddetti
:Eufemismo con ellissi del termine coglioni. Infastidire.
*Rompere il ghiaccio
:Incominciare qualcosa, vincendo gli imbarazzi e la freddezza iniziale
*Rompere le scatole
:Eufemismo che sostituisce il più volgare "rompere le palle". Infastidire.
*Rompere le uova nel paniere
:L'espressione, tuttora molto usata, è di chiara origine contadina. Il "paniere" in questione è quello in cui le galline covano le uova per una ventina di giorni. Per questo rompere le uova del paniere significa rovinare un piano o un progetto pazientemente preparato. È simile a "mettere i bastoni tra le ruote".
*Rotti a tutte le fatiche
:Pronti a fare qualsiasi cosa.
*Rotto della cuffia
:Si dice di chi riesce a sottrarsi a un pericolo quasi miracolosamente, o all'ultimo momento. Deriverebbe dal gioco medievale del saracino o della quintana, in cui il concorrente doveva colpire un bersaglio rotante senza farsi colpire a sua volta dal bersaglio stesso. Ma se il bersaglio colpiva il concorrente sulla cuffia, il colpo (benché inferto) era ritenuto nullo.
*Rovescio della medaglia
:L'aspetto negativo di qualcosa di positivo.

S
*Saccheggiare/svaligiare/rubare in chiesa
:Ci si appella così a colui che ha molte monetine nel portafoglio in quel momento, soprattutto di piccolo taglio. Una delle opzioni che motivano la presenza di tutte le monete è appunto l'aver rubato la questua di una chiesa (composta sopratutto da offerte piccole e poche banconote di carta).
*Sa di tappo
:Questo vino non mi piace
*Sale sale e non fa male
:È uno dei più tipici tormentoni da discoteca, ripetuto in modo ipnotico durante il ballo. Il riferimento sottaciuto è a una sostanza stupefacente (tradizionalmente, l'MDMA), che sta entrando in circolo.
*Salotto buono
:La cerchia più prestigiosa ed esclusiva
*Saltarci fuori
:Risolvere un problema.
*Saltare di palo in frasca
:Cambiare improvvisamente e più volte da un argomento all'altro, senza che ci sia alcun nesso tra gli argomenti.
*Saltar fuori dal nulla
:Qualcosa che accade all'improvviso.
*(Saltare) la mosca al naso
:Accorgersi improvvisamente di qualcosa.
*Salto nel buio
:Fare qualcosa senza sapere con certezza quale sarà il risultato finale.
*Salvare capra e cavoli
:Cercare di salvare tutto il possibile. Deriva dal noto indovinello in cui un contadino deve traghettare da una riva a un'altra un lupo, una capra e un cavolo. Ma sulla barca può portare solo una cosa alla volta e non può lasciare sulla stessa riva, insieme, la capra e il cavolo, o il lupo e la capra.
*Salvare / salvarsi la faccia
:Evitare uno scandalo, tenere pulita la propria reputazione.
*Salvarsi in calcio d'angolo / in corner
:Trarsi d'impaccio più o meno malamente. È un modo di dire chiaramente derivato dal gioco del calcio: quando i difensori devono sbarazzarsi rapidamente di un pallone pericoloso, possono decidere di mandarlo fuori sul lato della loro porta. In questo modo si allontana il pericolo solo relativamente, visto che secondo il regolamento gli avversari avranno a disposizione un calcio d'angolo, vale a dire un tiro dall'angolo (corner in inglese).
*Salvarsi per un pelo
*Salvezze illimitate
:Frase di saluto e commiato, utilizzata quale chiusura di un documento, di una lettera.
*Sangue blu
:Espressione ironica che giustifica la presunta differenza sostanziale tra la nobiltà e la gente comune asserendo (secondo una leggenda diffusa nel Medioevo) che la prima sia dotata dalla natura di un sangue più prezioso, di colore blu.
*Sangue del mio sangue
:Figlio. Esempio: Tu che sei sangue del mio sangue (Tu che sei mio figlio)
*Sano come un pesce
:In buona, anzi ottima salute. Probabilmente per l'aspetto di vitalità proprio dei pesci, guizzanti e scintillanti dell'acqua dove vivono.
*Santo subito
*Saperne una più del diavolo
*Sbarcare il lunario
:Trovare i mezzi per sopravvivere, arrivare a fine mese.
*Sbandierare ai quattro venti
:Raccontare a tutti un qualcosa che non si dovrebbe dire.
*Sbattere il mostro in prima pagina
*Scaldare la sedia
:Lo si dice per descrivere ironicamente l'inattività di un impiegato/funzionario pigro e inconcludente.
*Scavarsi la fossa
:Crearsi con le proprie mani una situazione sfavorevole.
*Scena madre
*Scena muta
:Restare in silenzio alle domande che vengono poste. Molto spesso usata per descrivere un'interrogazione ad uno studente totalmente impreparato.
*Scendere in campo
*Schegge impazzite
:vedi "mina vagante".
*Scheletro nell'armadio
:È un segreto imbarazzante, che rischia di saltare fuori nel momento meno indicato. L'espressione è un calco dell'inglese a skeleton in the cupboard, adoperato per esempio da Charles Dickens. Secondo il dizionario Treccani l'espressione è d'importazione straniera: in particolare sembrerebbe un calco di espressioni inglesi to have a skeleton in the closet o francesi avoir un squelette dans le placard.
*Scherzi a parte
:Parlando seriamente.
*Scoprire gli altarini
:Come gli scheletri negli armadi, gli "altarini" alludono a segreti imbarazzanti per chi li custodisce, che inevitabilmente finiscono per essere scoperti.
:Secondo Niccolò Tommaseo (Dizionario della lingua italiana, 1865), l'espressione deriva dalla liturgia cattolica della settimana della Passione, quando nelle chiese gli altari, i tabernacoli e le immagini vengono coperte da panni viola. Ma potrebbe anche avere un'origine più remota nei riti magici che si sono conservati per secoli in clandestinità nell'Italia rurale.
*Scoprire l'acqua calda
:Dire una cosa ovvia, scontata.
*Segnare il passo
:Nel gergo militare, significa marciare sul posto senza avanzare. Per esteso, non evolvere da una determinata situazione, soprattutto mentre gli altri avanzano.
*Sei un mito
:Sei una persona da ammirare e da prendere da esempio. La frase è stata "consacrata", anche se era già ben diffusa, dalla canzone omonima degli 883.
*Sei stato nominato o Sei in nomination
:Espressione nata dai reality show, con significato di essere alle strette sotto il giudizio altrui.
*Se... se... se... se la mi nonna aveva le r(u)ote, era un carretto!
:Indica insofferenza verso chi si lamenta di come sarebbe potuta andare una certa situazione
*Seminare zizzania
:Provocare discordia e confusione tra le parti che stanno discutendo. La zizzania è una erbaccia che cresce insieme al grano e che deve essere poi separata da questo. Seminare zizzania (nel campo degli altri) è quindi un'azione deliberatamente attuata per creare problemi.
*Se non è zuppa è pan bagnato
:se non è un'opzione, è sicuramente l'altra.
*Sennò ciccia
:Sennò niente.
*Sentire che aria tira
:Lo si dice quando si cerca di percepire l'umore altrui dopo un certo avvenimento, spesso spiacevole.
*Sentire puzza di bruciato
:Avvertire qualcosa che non va.
*Senza arte né parte
:Letteralmente "senza mestiere e senza partito". Si dice di persona non affiliata ad alcun gruppo della società.
*Senza capo né coda
:Sconclusionato, senza ordine né direzione
*Senza colpo ferire
:Senza subire nè infliggere alcun danno
*Senza esclusione di colpi
:Riferito a uno scontro molto duro.
*Senza infamia e senza lode
:Né buono né cattivo, da Dante Alighieri.
*Senza lilleri non si lallera
:Senza soldi non ci si diverte.
*Senza se e senza ma
:Senza dubbi, senza rischi di smentita.
*Senza soluzione di continuità
:Senza interruzioni, o buchi.
*Sepolcri imbiancati
:L'espressione è di origine evangelica. In Matteo XXIII:27, Gesù esclama:
::Guai a voi, scribi e farisei ipocriti, perché rassomigliate a tombe imbiancate, le quali di fuori appaiono belle, ma dentro sono colme di ossa di morti e di ogni immondizia.
:In effetti gli ebrei dipingevano di bianco le tombe, perché nessuno le calpestasse (il contatto fisico con una tomba rendeva impuri e impediva di partecipare ai riti del Sabato).
:Il severo ammonimento di Gesù ha fatto sì che, come gli scribi e farisei, anche i sepolcri imbiancati siano diventati nella lingua italiana gli ipocriti per antonomasia.
*Seppellire (disotterrare) l'ascia di guerra
:Gli indiani d'America disotterravano l'ascia di guerra quando dichiaravano guerra e la seppellivano quando essa terminava. L'espressione è divenuta popolare in Italia in seguito al successo dei film western nel secondo dopoguerra.
*Servizi deviati
:Segmenti dei Servizi segreti italiani che si sottraggono ai loro compiti istituzionali per perseguire scopi illegali. Espressione nata negli anni Settanta con particolare riferimento alla cosiddette stragi di stato e alla strategia della tensione.
*Se mi sbaglio mi corrigerete
:Frase di Papa Giovanni Paolo II al popolo di Piazza San Pietro, che chiude il suo discorso di insediamento dopo l'annuncio della sua nomina a Pontefice, nel 1978. L'espressione (errata) corrigerete invece di "correggerete" deriva dal verbo latino corrigere.
:La frase (oltre a essere una perfetta dimostrazione dell'emozione del nuovo Pontefice, ma anche della sua non perfetta padronanza della lingua italiana) fece scalpore anche perché rappresentava un accenno, scherzoso o involontario, al dogma dell'infallibilità papale. Oggi viene ancora usata con intenti parodici.
:Varianti: "Se sbalio mi corigerete", Si sbaglio me corrigerete", ecc..
*Sesso degli angeli
:Questione oziosa e irrisolvibile.
*Se tanto mi dà tanto
:"C'è già motivo di dubitare", solitamente con riferimento a un modo di comportarsi o di risolvere.
*Sette vite come i gatti
:La credenza che assegna "sette vite" ai gatti è molto antica, e attestata in numerose lingue del mondo. Essa ha probabilmente avuto origine dalla capacità del felino ad atterrare sulle sue zampe anche dopo una lunga caduta. Perciò, in senso figurato, chi ha sette vite come i gatti riesce sempre a riprendersi, anche dopo una batosta che ad altri sarebbe fatale.
*(essere al)Settimo cielo
:Essere estremamente contenti. In antichità, il settimo cielo era considerata l'orbita del paradiso.
*Se tuona, da qualche parte piove
*Severo monito
*Siamo sul pesante
:quando qualcuno, per risolvere una situazione, ricorre a metodi poco ortodossi
*Signor Nessuno
:Una persona di cui non si conosce il nome e/o non è rilevante.
*Signora mia
*Silenzio assordante
*Sindrome da foglio bianco
:La frase si riferisce a una condizione di blocco creativo che può assalire uno scrittore alle prese con un componimento ancora da iniziare (il "foglio bianco", appunto).
*Sindrome di Tafazzi
:Espressione venutasi a formare molto di recente (e utilizzata prettamente in ambito giornalistico e politico) che significa "avere un comportamento inconsapevolmente masochistico e autolesivo dando anche l'impressione di provare una sorta di sottile diletto o di gratificazione dal danno che ci si procura". Prende il nome da Tafazzi, il personaggio satirico interpretato da Giacomo Poretti del trio comico "Aldo, Giovanni e Giacomo".
*Si può fare
:Essere fiduciosi su qualcosa; fu lo slogan usato da Walter Veltroni alle elezioni del 2008.
*Si salvi chi può
*Si sta rivoltando nella tomba
:Espressione usata per indicare che si sta infangando la memoria o l'ideologia di una persona deceduta.
*Si stava meglio quando si stava peggio
:Espressione ossimorica diffusasi a partire dal secondo dopoguerra con riferimento al regime fascista e caratteristica in particolare dell'ambiente qualunquista, che si raccoglieva intorno al giornale L'uomo qualunque. Spesso si usa anche per rimpiangere situazione di cui in passato ci si lamentava.
*Soddisfatti o rimborsati
:Frase tipica delle televendite, che promette di rimborsare la somma necessaria a comprare l'oggetto in caso questo non avvesse soddisfatto il compratore.
*Sogni d'oro
:Altro modo per dare la buonanotte.
*Solo per i tuoi occhi
:Film di 007, poi espressione indicata per riservare solo a qualcuno una certa cosa.
*Soluzione di continuità
:Interruzione. Letteralmente "scioglimento, dissoluzione della continuità". Soprattutto nell'espressione negativa Senza soluzione di continuità "Continuamente".
*Somigliarsi come due gocce d'acqua
:Essere identici.
*Sono arrivato uno
*Sono completamente d'accordo a metà
*Sono troppo vecchio per queste stronzate
*Sordo come una campana
*Sotto a chi tocca!
:Avanti il prossimo
*Sotto l'egida
:Sotto la protezione. L'egida è lo scudo.
*Spaccare il capello in quattro
:Indica l'eccesso di pignoleria.
:Deriverebbe dal romanzo Rubè del 1921 di Antonio Borgese, che riporta in una frase: "una logica da spaccare il capello in quattro". C'è chi con intenti umoristici, come Umberto Eco, ha immortalato quest'immaginaria ma diffusa disciplina nel "Dipartimento di Tetrapiloctomia" del suo Progetto della Facoltà di Irrilevanza Comparata" della sua cacopedia. Da un'erronea citazione nacquero poi la tetravillotomia e la tetratricotomia.
*Spada di Damocle
:Si riferisce a qualcosa che incombe minacciosa su qualcuno, senza che questi possa fare niente per evitarla.
*Spalle al muro
:Senza via d'uscita.
*Spalle (braccia) rubate all'agricoltura
:Si dice per stigmatizzare l'inutilità di qualcuno, in genere un benestante o un intellettuale, di cui si giudica che sarebbe più utile alla società se lavorasse come bracciante agricolo.
*Sparare nel mucchio
:Colpire senza fare nessuna distinzione tra i bersagli, che vengono visti come un'unica entità.
*Spargimenti di sangue
*Specchietto/specchio per le allodole
:Trucco per attirare l'attenzione su qualcosa.
*Spedizione punitiva
*Spettro che si aggira
:Il Manifesto del Partito Comunista del 1848 cominciava con questo celebre incipit:
::Uno spettro s'aggira per l'Europa - lo spettro del comunismo.
:La frase è usata ancora spesso (soprattutto in senso parodico) per alludere a una novità prevista e temuta da tutti, che non si sia ancora veramente manifestata.
*Spezzare il cuore
:Dare una forte delusione in campo amoroso.
*Spezzare le braccine
*Spezzare una lancia
:Il combattimento con le lance era una consuetudine della cavalleria medievale: il cavaliere aveva il dovere di difendere "alla lancia" i diritti dei poveri e degli oppressi. Oggi, per "spezzare una lancia" si intende il difendere, sostenere, o approvare l'opinione di qualcuno.
*Spezzeremo le reni
*(essere una) Spina nel fianco
:Essere estremamente fastidioso, come una spina conficcata nel fianco, che fa male ad ogni singolo movimento del corpo.
*Sporcarsi le mani
:Intromettersi in cose considerate non degne
*Sputare il rospo
:Dire infine la cosa che ci si era trattenuti dal dire
*Stare con le mani in mano/mani in tasca
:Non fare nulla.
*Star fresco
:Aspettare un evento altamente improbabile.
*Stare da Papa
:Esprime una situazione di profondo benessere.
*Stare sulle sue
*Stracciarsi le vesti
:Difendere qualcosa o qualcuno.
*Stragi del sabato sera
:Definizione di derivazione giornalistica per l'alto numero di incidenti tra i giovani che escono dalle discoteca o comunque dai locali, anche se in realtà gli incidenti avvengono nelle prime ore della domenica.
*Strani compagni di letto
:Deriva da una citazione da La Tempesta di Shakespeare (1611): "La sventura costringe l'uomo a far la conoscenza di ben strani compagni di letto." Similmente all'originale, viene usata per indicare che i casi della vita possono portare ad inedite, imprevedibili alleanze.
*Stretta la foglia, larga la via (dite la vostra che io ho detto la mia)
:Con questa frase si chiudeva una fiaba di Italo Calvino.
*Stringere i denti
:Resistere al dolore o allo sforzo.
*Studio matto e disperatissimo
:In una lettera all'amico Pietro Giordani, datata 2 marzo 1813, Giacomo Leopardi scrive: "in somma io mi sono rovinato con sette anni di studio matto e disperatissimo in quel tempo che mi s'andava formando e mi si doveva assodare la complessione."
:L'espressione è diventata talmente celebre che non c'è praticamente biografia (per quanto breve) di Leopardi che non la riporti per sintetizzare l'adolescenza infelice del poeta. La frase non poteva non avere successo in ambito scolastico, dove spesso è usata in senso parodico o ironico.
*Stupido è chi lo stupido fa
:Citazione dal film Forrest Gump
*Sudare sette camicie
:Fare una grande fatica. Già nel Cinquecento l'espressione sudare x camicie veniva adoperata in questo senso (vedi ad esempio questo verso di Francesco Berni (Rime, 1, 5): "Sudaron tre camicie ed un farsetto").
:Il numero sette viene spesso usato in locuzioni di origine proverbiale; forse qui è una reminiscenza biblica dei sette giorni in cui Dio lavorò per creare il mondo (ma in effetti la Genesi ricorda che il settimo giorno Dio si riposò).
*Sul filo di lana
:Arrivare quasi contemporaneamente a un obiettivo e vincere di pochissimo. Si riferisce alle gare di corsa in cui, per stabilire con precisione il vincitore tra due concorrenti che arrivavano insieme, si tendeva sulla linea del traguardo un filo di lana, ormai sostituito dal fotofinish.
*Sulla faccia della terra
*Sul tamburo
:"Prendere una decisione sul tamburo": dover prendere una decisione per forza e subito, a causa dell'incalzare degli eventi.
*Supplemento d'indagine
:Locuzione giuridica entrata anche nel linguaggio comune: si usa dire, correttamente ma in genere con tono scherzoso, che la situazione necessita o richiede un supplemento di indagine per dire che non è ancora il caso di prendere delle decisioni ed è opportuno raccogliere altre informazioni o dati di supporto.
*Supplizio di Tantalo
:Avere vicinissimo a se quello che si desidera, ma non poterlo prendere. Tantalo fu condannato a soffrire la fame e la sete, seppur circondato da cibo e bevande che non poteva toccare.
*Su (di) un piatto d'argento
:Possibilità di ottenere con uno sforzo minimo se non nullo una certa cosa.

T
*Tagliare la corda
:Scappare.
*Tagliare la testa al toro
:Risolvere radicalmente una questione, anche a costo di scontentare o trattare ingiustamente qualcuno. Secondo il Vocabolario della lingua italiana di Zingarelli deriverebbe dalla pratica della tauromachia.
*Tal dei tali
*Tale (il) padre tale (il) figlio
*Tallone d'Achille: con questa espressione si indica il punto debole di qualcosa o qualcuno. Il riferimento è al mito di Achille, che era invulnerabile in tutto il corpo, fatta eccezione per il suo tallone. Fu ucciso da una freccia scagliata in quel punto da Paride.
*Tante belle cose
*Tanto gentile e tanto onesta pare
:È l'incipit di un celebre sonetto di Dante, dedicato all'amata Beatrice, e raccolto poi dal poeta nella sua Vita nova. La citazione è molto diffusa, anche per l'apparente facilità della frase (anche se, come osservava il filologo Gianfranco Contini, nessuna parola di questo verso aveva per Dante lo stesso significato che ha oggi per noi).
*Tanto rumore per nulla: vedi Molto rumore per nulla
*Tarpare le ali
:Tarpare deriva dal francese étraper (che a sua volta deriva dal latino exstirpare). Significa spuntare le penne delle ali agli uccelli, e viene usato ormai soltanto in senso figurato: tarpare le ali a qualcuno significa togliergli le sue particolari abilità, impedendogli di progredire.
*Tavola rotonda
:La Table Ronde era l'ordine dei cavalieri fondato da Re Artù, di cui si narra nei romanzi cavallereschi del ciclo bretone. Costoro si ritrovavano periodicamente a York, intorno a una tavola di forma rotonda, affinché nessuno avesse una posizione privilegiata rispetto agli altri. La tavola aveva 50 posti (più uno sempre vuoto, destinato a chi avesse trovato per primo il Graal). Oggi viene chiamata tavola rotonda una riunione o una conferenza alla quale prendono parte esperti chiamati a confrontare opinioni diverse, dove (in teoria) a nessuno dei partecipanti è riservata una posizione di privilegio.
*Te la canti e te la suoni
*Tela di Penelope
:Viene detto di qualcosa che non si conclude mai. Il riferimento è all'Odissea e alla famosa tela della moglie di Ulisse, Penelope. Ulisse, dopo dieci anni di assenza dal trono di Itaca, era dato ormai per morto, allora i Proci chiesero a Penelope di sposare uno di loro. Penelope assicurò che l'avrebbe fatto non appena avesse finito di tessere una tela, ma, mentre di giorno la tesseva, di notte la disfaceva in modo tale da ritardare all'infinito la sua ultimazione.
*Tenere bordone
:Assecondare qualcuno in un'azione o in una situazione (spesso non positiva). Il bordone è la canna più grande di uno strumento a fiato (organo o cornamusa), o la corda più spessa di uno strumento a corde: in entrambi i casi il "bordone" viene adoperato come basso continuo per accompagnare una melodia che si sta suonando su note più alte.
*Tenere il piede in due staffe Si dice di chi non vuole schierarsi.
*Tenere sulla corda
*Tengo famiglia, archetipo giustificazionista e neutralizzante, in nome della famiglia, di ogni comportamento deviante (v. anche Familismo amorale)
*Teorema accusatorio
:Viene chiamato così, in senso dispregiativo, un impianto accusatorio presentato dall'accusa in sede processuale, che non si basi su fatti realmente accertati e su prove concrete, ma soltanto su supposizioni e deduzioni.
:L'espressione è di origine giornalistica e nasce probabilmente in seguito ai fatti del 7 aprile 1979, quando il sostituto procuratore Pietro Calogero fece arrestare circa 140 persone appartenenti a Potere Operaio e Autonomia Operaia (tra cui i professori universitari Luciano Ferrari Bravo, Toni Negri ed Emilio Vesce), accusati di far parte delle Brigate Rosse e di aver partecipato a vario titolo al sequestro e all'omicidio di Aldo Moro. Le accuse si sarebbero rivelate infondate.
*Terra promessa
*Terzo incomodo
*Testardo come un mulo
*Tigre di carta
*Tira e molla
*Tirare a campare
*Tirare dritto
*Tirare gli schiaffi
:Rendersi antipatico.
*Tirare il bidone/tirare il pacco
:Non presentarsi ad un appuntamento, non onorare un impegno preso.
*Tirare il carretto
:Lavorare e darsi da fare anche per gli altri.
*Tirare i remi in barca
:Descrive l'atteggiamento di chi smette di partecipare attivamente a un'impresa, "tirando i remi" come i vogatori che cessano di remare e si fanno portare dalla corrente. A volte viene usato come eufemismo per indicare il ritiro o il pensionamento di qualcuno.
*Tirare l'acqua al proprio mulino
:Argomentare indirettamente in favore dei propri interessi
*Tirare la cinghia
:Avere problemi economici. Un tempo (?) tirava (stringeva) la cinghia dei pantaloni chi aveva così pochi soldi da non permettersi di mangiare a sufficienza, tanto da dimagrire.
*Tirare le cuoia
:Morire.
*Tirare le orecchie
:Rimproverare; inteso generalmente con bonomia ma senza sorvolare.
*(Una cosa) tirarla dietro a qualcuno
:Svendere (una cosa). "Son prodotti che ormai te li tirano dietro".
*Tirarsi la zappa sui piedi
:Procurarsi un danno da soli. L'espressione equivale a fare autogol.
*Tirar tardi
*Ti tirano le pietre
:Citazione dalla canzone "Pietre" del 1967, che Antoine e Gian Pieretti presentarono al Festival di Sanremo:
::"Tu sei buono e ti tirano le pietre.Sei cattivo e ti tirano le pietre.Qualunque cosa fai, dovunque te ne vai,sempre pietre in faccia prenderai."
:Il testo riprende, curiosamente, i versi di una celebre canzone di Bob Dylan, Rainy day women #12 & 35 (dall'album Blonde on Blonde, 1966):
::Well, they'll stone ya when you're trying to be so good,They'll stone ya just a-like they said they would.They'll stone ya when you're tryin' to go home.Then they'll stone ya when you're there all alone...
*Tizio, Caio e Sempronio
*Toccar ferro
:Allontanare una possibile sciagura con il rituale scaramantico di toccare ferro.
*Togliersi il dente
:Affrontare e risolvere un problema fastidioso.
*Togliersi un sassolino dalla scarpa
:Indica il potersi vendicare di un torto subito, liberandosi di un senso di fastidio.
*Tornare a bomba
:In una discussione, tornare rapidamente nel punto da cui ci si era allontanati a causa di una digressione. La parola bomba in questo caso designa il punto da cui partono i giocatori nel gioco infantile del nascondino o rimpiattino.
*Tra l'incudine e il martello
:Trovarsi tra due opzioni ugualmente pericolose. L'espressione metaforica è chiaramente derivata dall'ambiente di lavoro del fabbro.
*Tra Scilla e Cariddi
:Trovarsi tra due opzioni ugualmente pericolose. Con l'espressione si indica il rischio di sfuggire ad un pericolo per correrne un altro. Scilla e Cariddi erano i mostri leggendari che si dicevano vivessero sulle due rive opposte dello stretto di Sicilia. Lo stretto, per le forti correnti che lo interessano, era particolarmente temuto, soprattutto in passato, dai marinai.
*Trattare a pesci in faccia
*Trattare qualcuno come un pellaio / Non sono mica un pellaio
:E usi simili. Metafora d'ambito toscano per indicare una persona rozza, sgradevole, e che come tale sarà trattata in malo modo.
*Trattare con i guanti gialli
:Trattare con riguardo; un tempo i guanti gialli erano i più preziosi.
*Traversata del deserto
:Lo si dice di un'impresa o di un'attività lunga ed estenuante.
*(Argomento) trito e ritrito
:(Argomento) per nulla originale.
*(Mettere) troppa carne sul fuoco
:(Prendere in considerazione) troppe cose insieme. Non focalizzare l'attenzione su poche cose, con il rischio di non concludere niente: troppa carne al fuoco cuocerà malamente.
*Troppo giusto
*Trovare pane per i propri denti
*Tua madre (tua sorella)
*Tutti mi vogliono
*Tutti pazzi per
*(E) tutto finisce lì
:Tutta la vicenda si conclude senza altre conseguenze, strascichi, conti in sospeso o ulteriore risonanza.
*Tutto sommato
*Tutto va bene, Madama la marchesa
:L'espressione deriva dal titolo della versione italiana (cantata da Nunzio Filogamo, Riccardo Massucci, Giacomo Osella e Enrico Molinari) della canzone francese Tout va très bien, Madame la Marquise (1936), interpretata da Ray Ventura e scritta da Paul Misraki, Charles Pasquier e Henri Allum.
:Nella canzone, un servitore cerca di rassicurare una marchesa al telefono, mentre le comunica che il suo palazzo è andato a fuoco in seguito al suicidio del marito. Da allora l'espressione è divenuta un esempio paradossale dell'abitudine (non sempre positiva) a minimizzare i problemi. Viene di solito usata in senso ironico, nei frangenti in cui nulla in realtà sta andando bene.
*Tu uccidi un uomo morto
:Così si rivolse Francesco Ferrucci a Maramaldo che lo stava uccidendo; si usa nei confronti di chi infierisce contro persone molto deboli.

U
*Uccel di bosco
:Si dice di persona che non si fa trovare
*Uccello del malaugurio
:Persona che - volontariamente o involontariamente - provoca la sfortuna, predicandola. Una credenza popolare, sin dall'antichità, sosteneva che il canto di alcuni uccelli (l'upupa, la civetta, il gufo, l'usignolo) portasse sfortuna.
*Ultima ruota del carro
:Anche i carri agricoli avevano una ruota di scorta, da adoperare solo in casi di emergenza. Il Dizionario italiano della lingua italiana di Niccolò Tommaseo (1865) riporta l'espressione idiomatica "essere la quinta ruota del carro". Il significato delle due espressioni è analogo: l'ultima ruota è quella che non viene considerata come parte del gruppo. In senso figurato, l'"ultima ruota" è il membro del gruppo che gode di minor considerazione.
*Umano troppo umano
:Titolo di un libro di Friedrich Nietzsche
*Un altro mondo è possibile
*(Costare/pagare) una pipa di tabacco
:(Costare/pagare) pochissimo.
*Un bel giorno
:Un certo giorno. Locuzione probabilmente mutuata dal linguaggio delle fiabe. Spesso in uso anche con il significato, più allarmante, di A un bel momento (vedi): "Poi un bel giorno ti salta fuori quello con le sue pretese".
*Un colpo al cerchio, uno alla botte
:Affrontare una questione contraddittoria concedendo alternativamente qualcosa a una parte e qualcosa all'altra. Espressione metaforica tratta dall'arte dei bottai, che fanno le botti allineando a incastro liste di legno ricurve entro cerchi metallici.
*Avere un diavolo per capello
:Essere irritatissimi, intrattabili, in collera.
*Un gioco da ragazzi
:Molto facile a farsi.
*Un impegno concreto
*Un jeans e una maglietta
:In maniera semplice.
*Un piede in due scarpe
:Atteggiamento tipico di colui che per convenienza o altro evitando di schierarsi apertamente,esternando le proprie idee, cavalca due situazioni diverse, a volte anche in contrasto tra di loro.
:Un piede nella fossa
:Alla fine dei propri giorni. Vale anche in senso figurato, col significato di essere ad un passo dal fallimento.
*Un sacco (di)
:Molti, una gran quantità.
*Un terno al lotto
:Una cosa molto incerta, molto improbabile, su cui non si può fare affidamento.
*Una volta qui era tutta campagna
:Le parole di chi descrive l'espansione urbanistica che occupa le zone di periferia precedentemente agricole.
*Una parola è poca e due sono troppe
:Meglio non dire nulla
*Una risata vi seppellirà
*Unire l'utile al dilettevole
:Fare un'azione che porta un beneficio materiale - l'utile - e fa divertire - il dilettevole.
*(Essere) un modo come un altro di/per
*Uno, cento, mille
*Uno di noi
*Uno, nessuno e centomila
:Opera teatrale di Luigi Pirandello.
*... uno e due
*Uomini di buona volontà
*Uomo di paglia
*Uovo di Colombo
:Una trovata che risolve un problema in modo semplicissimo, a cui nessuno però aveva ancora pensato.
*Uscire allo scoperto
:Dal movimento delle truppe che tentano una sortita. Lo stesso termine veniva adoperato come traduzione dell'inglese outing, che è poi passato nell'uso gergale soprattutto in campo sessuale. La versione italiana mantiene invece un significato generico: assumersi i rischi della manifestazione delle proprie intenzioni.
*Uscire dai gangheri
:Perdere la pazienza, arrabbiarsi. I gangheri erano i cardini della porta.
*Uscire dal seminato
:Deviare, allontanarsi dalla linea prevista, uscire dal solco, secondo una metafora agricola che in un'epoca più antica ha dato origine a delirare (latino lirare "arare").
*Utile idiota

V
*Va e vieni
*Vacche grasse e vacche magre
*Varia umanità
*Varie ed eventuali
:Nel lessico burocratico dei verbali (delle riunioni, dei consigli, ecc.)., l'ultimo punto all'Ordine del giorno è molto spesso denominato "Varie ed eventuali"; in pratica, al termine di tutti gli altri argomenti, si riserva un punto per parlare di tutto quello che non è stato previsto. Il termine viene usato talvolta anche in senso parodico.
*Vaso di coccio tra i vasi di ferro
:L'espressione è stata probabilmente coniata da Alessandro Manzoni, che nel primo capitolo dei Promessi sposi scrive:
::Il nostro Abbondio, non nobile, non ricco, coraggioso ancor meno s'era accorto, prima quasi di toccare gli anni della discrezione, d'essere in quella società, come un vaso di terra cotta, costretto a viaggiare in compagnia di molti vasi di ferro.
:La metafora è chiara: viaggiando trasportato su un carro lungo le strade sterrate, circondato tra vasi di ferro il vaso di coccio rischia di rompersi al primo sussulto. Oggi l'espressione viene usata per descrivere la situazione delicata in cui viene a trovarsi una persona o un ente ridotto in minoranza, a contatto con avversari agguerriti.
*Vaso di Pandora
*Vattelapesca
:Nel linguaggio comune vattelapesca significa "non lo so", "chi lo sa?", "vallo a sapere". La parola deriva da un'espressione dialettale dell'Italia centrale, "vattelo a pesca" (per "vallo a pescare").
*Vecchia guardia
:Il nome del corpo scelto che raccoglieva i veterani dell'Imperatore Napoleone I, è rimasto nell'uso popolare per designare il gruppo di seguaci più fedeli e vecchi di un movimento (vedi anche Zoccolo duro).
*Vecchie lire
:dopo l'introduzione dell'Euro nel 2002,si è affermata l'abitudine a riferirsi alla valuta italiana non più in corso con l'aggettivo vecchio. L'espressione è un calco (forse inconsapevole) dell'espressione francese vieux francs (il "vecchio franco" dell'immediato dopoguerra), sostituito da Charles De Gaulle con il "nuovo franco" che valeva cento volte tanto.
:La ridondanza e la persistenza di questo modo di dire ha portato al nascere di nuove espressioni alternative, come il vecchio conio introdotta dal presentatore Paolo Bonolis durante una trasmissione televisiva molto popolare.
*Vecchio come il cucco / vecchio come il cucù / vecchio bacucco
:Cioè vecchissimo. Da cuculo (così come si dice "vecchio gufo", secondo ad es. Giacomo Devoto 1968; o nel senso di "remoto: si sente ma non si vede") o da Abacuc, profeta biblico (così come si dice "vecchio come Matusalemme") dal quale è derivato bacucco (rimbecillito, specialmente in "vecchio bacucco" (1909) "vecchio cucco", come ricorda ad es. il Treccani).
*Vecchio come il mondo
:Che c'è da sempre, che è da sempre così, noto da sempre.
*Vedere il sole a scacchi: essere in prigione, dove il sole (filtrato dalle grate) proietta sulle pareti una scacchiera.
:Il detto, tipico del gergo della malavita, in realtà è molto antico: uno "scaccato cielo" si trova ad esempio in un sonetto quattrocentesca del Burchiello.
*Vedere le stelle: provare un improvviso e intenso dolore fisico.
:L'espressione (derivata dalla comune esperienza), era già attestata nella poesia quattrocentesca: vedi questi versi di Francesco Berni:
::Entra uno stecco al villanel nel piede,
::Che le stelle del dì gli fa vedere.
*Vendere la pelle dell'orso prima di averlo preso (ucciso): fare assegnamento su qualcosa che è tutt'altro per scontata; dare per realizzata un'azione in realtà ancora da compiere.
:Il detto ha origine da un aneddoto popolare riportato da Paolo Minucci nelle sue note al Malmantile riacquistato: tre cacciatori si fermano in un'osteria dove mangiano a credito, promettendo di ripagare in seguito con i soldi che avrebbero ottenuto uccidendo un orso molto pericoloso, sul quale era stata messa una sorta di taglia. Ma l'orso, quando lo incontrano nel bosco, si rivela tutt'altro che una facile preda: uno dei tre cacciatori si dà alla fuga, un altro si arrampica su un albero, il terzo viene aggredito e si finge morto. Al che l'orso si ferma e sembra sussurrargli qualcosa nell'orecchio: Mi ha detto, (dirà poi il cacciatore al suo compagno) che io non mi fidi più di simili compagni, come sei tu, e che io non venda la pelle dell'orso, se prima non l'ho preso. Variante: fasciarsi la testa prima di essersi feriti.
*Venerdì nero
*Venire al dunque / Venire al nocciolo
:Esprimere con chiarezza, finalmente, l'argomento principale del discorso.
*Venire dal Cottolengo
*Vento in poppa
*Vergine incinta
*Vibrante protesta
*Vien fatto di
:Vi è motivo di, la cosa porta a, la cosa fa propendere a/per.
*Vieni bella, giochiamo alle Mille Carne!
*Vietato vietare
:È la concisa traduzione italiana di uno slogan del Sessantotto parigino, "Il est interdit d'interdire".
:Nel 1994, in tutt'altro contesto, la frase fu adottata da Silvio Berlusconi e Maurizio Costanzo durante la campagna referendaria contro le interruzioni pubblicitarie delle trasmissioni televisive di film e partite di calcio. In quell'occasione, Vietato vietare fu lo slogan che si oppose, con successo, al felliniano Non si interrompe un'emozione.
*Vincere! E vinceremo!
:Una delle frasi conclusive del discorso del 10 giugno 1940 con cui Benito Mussolini proclamò alla folla radunata in Piazza Venezia l'entrata in guerra dell'Italia a fianco della Germania. Alla luce dei tragici eventi successivi nell'uso odierno la citazione cela un senso ironico.
*Viso pallido
*Vita natural durante
:Per tutta la vita.
*Vitello grasso
:È il vitello migliore, che si uccide al ritorno del figliol prodigo (Luca, 15,23).
*Vittoria di Pirro
:Si dice di una vittoria ottenuta a un prezzo eccessivo per il vincitore.
*Vivere alla giornata
:Non curarsi troppo del proprio futuro.
*Voi suonerete le vostre trombe e noi suoneremo le nostre campane
:Celebre detto attribuito da Francesco Guicciardini al diplomatico fiorentino Piero Capponi (Storia d'Italia, I,16), che lo adoperò per far capire a Carlo VIII di Francia che i suoi concittadini non erano disposti ad accettare senza combattere le pretese del re, giunto in Italia nel 1494 con un poderoso esercito.
:Nel lessico giornalistico e colloquiale la frase è adoperata per dichiarare che non si è disposti ad accettare le minacce di un prepotente.
*Volente o nolente / Per amore o per forza / Che piaccia o no(n piaccia)
:Comunque, indipendentemente dalla volontà dell'interessato.
*Voler raddrizzare le gambe ai cani
:L'espressione definisce l'atteggiamento di chi si adopera inutilmente per risolvere problemi che sono invece per definizione irresolubili: proprio come le gambe dei cani, che sono storte di natura.
:L'espressione è entrata nel lessico colloquiale grazie ad Alessandro Manzoni, che nel primo capitolo dei Promessi Sposi descrive così l'atteggiamento di Don Abbondio nei confronti dei suoi confratelli sacerdoti che si cercavano i guai prendendo le parti d'un debole oppresso contro un soverchiatore potente:
::Questo chiamava un comprarsi gl'impicci a contanti, un voler raddrizzar le gambe ai cani.
*Volare basso
:Essere umili.
*Volo pindarico
:L'espressione si riferisce al poeta lirico greco Pindaro (Tebe ca. 522 a.C. - Argo 442 a.C.), famoso già presso i suoi contemporanei per i "voli pindarici" (l'espressione è dunque un'antonomasia) contenuti nelle sue poesie. Si trattava di scatti logici improvvisi da un argomento all'altro, che stupivano i lettori.
:Oggi con "volo pindarico" si può intendere: (1) una lunga digressione su argomenti sempre meno inerenti all'originale oggetto del discorso o dello scritto; (2) un brusco salto tra due argomenti che hanno poco o nulla in comune (vedi anche l'espressione "saltare di palo in frasca"). Questo secondo significato è il più vicino al senso originale dell'espressione.
*Vuolsi così colà dove si puote
*Vuotare il sacco
: Confessare i propri segreti.

Z
*Zitto e mosca
:Stai zitto come una mosca!
*Zoccolo duro
:Il nucleo più resistente di un gruppo di persone rese affini da pratiche o da opinioni comuni. Gli irriducibili. Lo zoccolo duro dei rivoltosi, dei tifosi, dei consumatori di hashish.
:Lo "zoccolo" non richiama tanto il mondo degli animali, quanto le immagini create da istogrammi o diagrammi cartesiani, quando descrivono valori relativamente bassi ma costanti.
:L'espressione fu coniata negli anni ottanta per indicare la base elettorale del PCI, che sembrava in grado di resistere alle flessioni momentanee. In seguito si diffuse dal lessico politico ad altri ambiti, soprattutto grazie ai giornali.
*In zona Cesarini
:All'ultimo momento. Stesso uso del latinismo in extremis, ma in un contesto più che altro sportivo o colloquiale.

Bibliografia
*Carlo Lapucci. Il dizionario dei modi di dire della lingua italiana. 1a ed. Milano, Garzanti Editore - A. Vallardi, 1993. ISBN 88-11-91707-7.
*B.M. Quartu. Dizionario dei modi di dire della lingua italiana. Biblioteca Universale Rizzoli, 1993. ISBN 88-1714525-4.

Voci correlate
*Proverbi
*Locuzioni latine
*Brocardica

Collegamenti esterni
*Dizionario etimologico italiano
*Tesoro della lingua italiana delle origini
*Modi di dire errati o stravolti dall'uso

------------------------------------------------------------------------------
Retrieved on Mon, 05 Oct 2009 19:13:31 from:
  http://it.wikipedia.org/wiki/Glossario_delle_frasi_fatte
Licensed under CC-BY-SA, see http://creativecommons.org/licenses/by-sa/3.0/