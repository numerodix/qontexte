La Valle d'Aosta/Vallée d'Aoste (nome ufficiale; in francese Vallée d'Aoste, in arpitano Vâl d'Aoutha o Vâl d'Aoûta, in lingua walser Augsttal) è una regione a statuto speciale dell'Italia nord-occidentale, con capoluogo Aosta. La Valle d'Aosta fa parte dell'Euroregione Alpi-Mediterraneo.

Confina a nord con la Svizzera (Canton Vallese), a ovest con la Francia (dipartimenti dell'Alta Savoia e della Savoia nella regione Rodano-Alpi), a sud e
ad est col Piemonte (Provincia di Torino, Provincia di Biella, Provincia di Vercelli).

È la regione più piccola d'Italia (3.263 km²) e anche quella meno popolata (126.660 abitanti).

Simboli della Regione

La Regione Autonoma Valle d'Aosta è rappresentata da:
# Uno stemma araldico
# Un gonfalone
# Una bandiera (la cui versione legale, approvata nel 2006, non reca alcuno stemma o scritta)
# Un inno (Montagnes Valdôtaines ossia Montagne Valdostane)

Stemma
Lo stemma della Regione Autonoma Valle d'Aosta è così blasonato: "Di nero, al leone d'argento armato e linguato di rosso. Timbrato da una corona di regione". È stato aggiunto, forse per un'errata interpretazione delle cuciture di tenuta, un bordino dorato. Dal 1947 lo stemma caratterizza anche tutte le targhe automobilistiche dei veicoli immatricolati in Valle d'Aosta.

Gonfalone
Il gonfalone è un drappo partito di rosso e di nero.

Bandiera
La bandiera è un drappo di forma rettangolare partito di nero e di rosso.

Etimologia del nome
Il significato del nome della regione è chiaro: la valle di Aosta, l'unica città della regione, il cui nome a sua volta in origine era Augusta Praetoria Salassorum in onore dell'imperatore romano Augusto che la fondò e in ricordo dei Salassi, il popolo autoctono sconfitto dai Romani.

Geografia

La Valle d'Aosta è la più piccola regione italiana e si trova nel bel mezzo delle Alpi, circondata da quattro dei monti più alti di tutta Italia ed Europa (Monte Bianco, Cervino, Monte Rosa e Gran Paradiso).
La regione è quasi interamente montuosa ed è raccolta intorno alla valle formata dalla Dora Baltea. I valichi più importanti sono il Piccolo San Bernardo e il Passo del Gran San Bernardo. La parte meridionale del territorio è occupata dal Parco Nazionale del Gran Paradiso (Parc National du Grand-Paradis) istituito nel 1922 per salvaguardare alcune specie di flora e fauna alpina in via d'estinzione come stambecchi, camosci, marmotte ed ermellini. Le valli sono state scavate dai ghiacciai in movimento; questi un tempo ricoprivano tutta la regione. Ora i ghiacciai occupano solo le cime montuose più elevate.

Dati geografici generali
La regione storico-geografica della Valle d'Aosta, corrispondente al territorio amministrativo della Regione Autonoma Valle d'Aosta, alla diocesi di Aosta e al bacino idrografico della Dora Baltea, occupa l'estremo settore nord-occidentale dell'Italia.
Confina a nord con il Vallese svizzero; ad ovest con i dipartimenti francesi della Savoia e dell'Alta Savoia; a sud e ad est con il Piemonte.
La regione è zona interamente montuosa con una quota minima di 345 metri slm (a Pont-Saint-Martin) e una massima di 4810 (Monte Bianco, tradizionalmente considerato il tetto d'Europa). L'altitudine media è superiore ai 2000 metri.
La regione occupa 3.263 km², delimitata da un perimetro montuoso segnato da tutti i "quattromila" delle Alpi occidentali italiane: il massiccio del Monte Bianco a ovest, il massiccio del Monte Rosa e del Cervino a nord-est, il massiccio del Gran Paradiso a sud e quello del Grand Combin (in Svizzera) a nord.

Le coordinate geografiche dei punti estremi della regione sono:
* Nord - corrisponde alla Tête Blanche (3.724 m s.l.m.), montagna della Valpelline, al confine con la Svizzera;
* Ovest - corrisponde alla Aiguille des Glaciers (3.817 m s.l.m.), montagna nel Massiccio di Trélatête, al confine con la Francia;
* Est - nei pressi del Monte Mars (2.600 m s.l.m., montagna delle Prealpi Biellesi, al confine con il Piemonte;
* Sud - nei pressi della Punta di Galisia (3.345 m s.l.m.), montagna delle Alpi Graie, al confine con la Francia e con il Piemonte.

Geologia
La Valle d'Aosta è stata particolarmente interessata dalla formazione della catena delle Alpi, che qui raggiunge le vette più elevate. Particolarmente forti sono state le spinte che hanno favorito la crescita della catena alpina. Nei pressi di Courmayeur passa il Fronte Pennidico, linea di faglia crostale che ha permesso lo scorrimento tra la placca europea e la placca africana che ha generato le Alpi.

Principali massicci montuosi

La Valle d'Aosta è interessata dalle Alpi Graie (nella sua destra orografica) e dalle Alpi Pennine (nella sinistra orografica). In parte la valle è interessata anche dalle Prealpi biellesi.

Per quanto riguarda la Alpi Graie toccano la valle i seguenti massicci:
* Massiccio del Monte Bianco
* Massiccio del Gran Paradiso
e varie altre vette del Gruppo Centrale delle Alpi Graie.

Per quanto riguarda le Alpi Pennine incontriamo soprattutto:
* Massiccio del monte Rosa
* Cervino.

Circa 40 sono le vette della valle che superano i 4.000 metri di altezza.

Monti più importanti

La Valle d'Aosta è nota per le sue montagne che la contornano. Infatti per tutta la sua lunghezza separa le Alpi Pennine (a nord e ad est) dalle Alpi Graie (ad ovest ed a sud) fino a giungere al fondo della val Ferret ove si trova il col Ferret.

A nord, lungo il confine con il canton Vallese, troviamo in sequenza le Alpi del Grand Combin, le Alpi del Weisshorn e del Cervino e le Alpi del Monte Rosa, gruppi appartenenti alle Alpi Pennine. Ad ovest, lungo il confine francese troviamo le Alpi del Monte Bianco che appartengono alle Alpi Graie che si ergono a chiudere la valle. A sud, lungo lo spartiacque con il Piemonte, troviamo le Alpi del Gran Paradiso ancora appartenti alle Alpi Graie. Infine ad est, sempre longo lo spartiacque con il Piemonte, troviamo le Alpi Biellesi che appartengono alle Alpi Pennine.

Le montagne valdostane sono state teatro di molta storia dell'alpinismo: dalla conquista del monte Bianco avvenuta nel 1786, alla conquista del Cervino avvenuta nel 1865 e fino ad arrivare alle più moderne vie di arrampicata ed alpinistiche disegnate sui vari versanti delle montagne.

Oggi le montagne sono mete turistiche, escursionistiche ed alpinistiche.

Molte vette presenti nella valle superano i 4000 metri slm. Tali vette sono oltre 40.

Ecco l'elenco completo dei 4000 della Valle d'Aosta:

* Monte Bianco - 4.810 m
* Monte Bianco di Courmayeur - 4.748 m
* Lyskamm orientale - 4.527 m
* Lyskamm occidentale - 4.481 m
* Cervino - 4.487 m
* Picco Luigi Amedeo - 4.470 m
* Monte Maudit - 4.468 m
* Ludwigshöhe - 4.342 m
* Corno Nero - 4.322 m
* Dôme du Goûter - 4.306 m
* Naso del Lyskamm - 4.272 m
* Grand Pilier d'Angle - 4.234 m
* Castore - 4.221 m
* Piramide Vincent - 4.215 m
* Punta Walker (Grandes Jorasses) - 4.206 m
* Punta Whymper (Grandes Jorasses) - 4.180 m
* Dent d'Hérens - 4.179 m
* Balmenhorn - 4.167 m
* Breithorn Occidentale (Monte Breithorn) - 4.165 m
* Breithorn Centrale (Monte Breithorn) - 4.160 m
* Dent d'Hérens, la Corne - 4.148 m
* Breithorn Orientale (Monte Breithorn) - 4.141 m
* Aiguille Blanche de Peuterey - 4.112 m
* Punta Croz (Grandes Jorasses) - 4.108 m
* Breithornzwillinge (Monte Breithorn) - 4.106 m
* Grande Rocheuse - 4.102 m
* Polluce - 4.091 m
* Punta Felik - 4.088 m
* Roccia Nera (Monte Breithorn) - 4.075 m
* Dent d'Hérens, Gendarme crochu - 4.075 m
* Monte Brouillard - 4.069 m
* Punta Margherita (Grandes Jorasses) - 4.065 m
* Gran Paradiso - 4.061 m
* Aiguille de Bionnassay - 4.052 m
* Punta Giordani - 4.046 m
* Punta Hélène (Grandes Jorasses) - 4.042 m
* Dent d'Hérens, l'Épaule - 4.040 m
* Roc - 4.026 m
* Dente del Gigante - 4.014 m
* Punta Baretti - 4.013 m
* Piton des Italiens - 4.003 m

Oltre ai 4000 della Valle d'Aosta altre vette importanti sono:

*Grivola (3969 m)
*Monte Emilius (3559 m)
*Punta Tersiva (3513 m)
*Becca di Luseney (3504 m)
*Becca Vannetta (3361 m)
*Grande Rochère (3326 m)
*Becca di Nona (3142 m)

Ghiacciai

Circa un 4% della superficie valdostana è coperta da ghiacciai che si contano in circa 200. Purtroppo in questi ultimi anni essi si sono ritirati molto.

Alcuni dei principali ghiacciai sono:
* Ghiacciaio della Brenva nel massiccio del Monte Bianco
* Ghiacciaio des Grandes Murailles nelle Alpi Pennine
* Ghiacciaio del Lys nelle Alpi Pennine
* Ghiacciaio del Miage nel massiccio del monte Bianco
* Ghiacciaio del Rutor ai piedi della Testa del Rutor
* Grande Ghiacciaio di Verra al fondo della val d'Ayas.

Principali valli laterali

Oltre alla valle principale, sulla sinistra e sulla destra orografica della Valle d'Aosta, si dipartono diverse valli laterali.
Partendo dall'alta valle, si individuano le seguenti valli:

* valli della sinistra orografica (adret)
**Val Ferret
**Comba di Vertosan
**Valle del Gran San Bernardo
**Valpelline
**Vallone di Saint-Barthélemy
**Valtournenche
**Val d'Ayas
**Valle del Lys, o Valle di Gressoney
* valli della destra orografica (envers)
**Val Veny
**Vallone di La Thuile
**Valgrisenche
**Val di Rhêmes
**Valsavarenche
**Val di Cogne, divisa a sua volta in:
***Valnontey
***Vallone di Grauson
***Vallone dell'Urtier
***Valleille
**Val Clavalité
**Vallone di Champdepraz
**Valle di Champorcher

Sovente la valle principale e le valli laterali partendo dall'abitato di Morgex e verso l'alta valle viene chiamata Valdigne. La Valdigne comprende quindi la val Ferret, la Val Veny ed il vallone di La Thuile.

Fiumi

Il fiume principale è la Dora Baltea (in francese Doire Baltée). La Dora percorre la Valle d'Aosta in tutta la sua lunghezza. Gli altri corsi d'acqua principali a regime torrentizio sono tutti affluenti della Dora Baltea.

Il fiume che solca l'intera Valle, da nord-ovest a sud-est, è la Dora Baltea, lungo 160 chilometri. Nasce convenzionalmente dal ghiacciaio della Brenva, in Val Veny, ma prende il nome alla confluenza tra la Dora di Ferret (proveniente dal ghiacciaio di Pré de Bar in Val Ferret) e della Dora di Veny (dal ghiacciaio del Miage in Val Veny). Il fiume riceve le acque da tutti i torrenti delle valli laterali valdostane, lambisce il capoluogo Aosta, prosegue attraverso chiuse, rapide e tratti pianeggianti e giunto in territorio piemontese si getta nel Po nei pressi di Crescentino.

I principali affluenti della Dora Baltea in territorio valdostano sono (partendo dalla sorgente):
* Dora di Valgrisenche - affluente di destra, scende dalla Valgrisenche e confluisce nei pressi di Arvier
* Dora di Rhêmes - affluente di destra, scende dalla val di Rhêmes e confluisce nel Savara nei pressi di Introd
* Savara - affluente di destra, scende dalla Valsavarenche e confluisce nei pressi di Introd
* Grand Eyvia - affluente di destra, scende dalla val di Cogne e confluisce nei pressi di Aymavilles;
* Buthier - affluente di sinistra, scende dalla Valpelline e confluisce nei pressi di Aosta;
* Marmore - affluente di sinistra, scende dalla Valtournenche e confluisce nei pressi di Châtillon;
* Evançon- affluente di sinistra, scende dalla Val d'Ayas e confluisce a Verrès;
* Ayasse - affluente di destra, scende dalla valle di Champorcher e confluisce nei pressi di Hône;
* Lys - affluente di sinistra, scende dalla valle del Lys e confluisce nei pressi di Pont-Saint-Martin.

Laghi principali

Nella regione non sono presenti laghi di dimensione rilevante.
I laghi più grandi sono formati da bacini artificiali realizzati per la produzione dell'energia elettrica. Sono tenuti da dighe, anche grosse, tutte molto controllate. Tra questi si ricordano:
* Lago di Beauregard (artificiale) - si trova nella Valgrisenche
* Lago di Place-Moulin (artificiale) - si trova in Valpelline
* Lago di Cignana (artificiale) - si trova in Valtournenche

I laghi naturali sono di origine alpina e si trovano generalmente tra i 2.000 ed i 2.700 metri di quota in conche lavorate dai ghiacciai. Tra questi si ricordano:
* Lago Verney, nel Vallone di La Thuile
* Lago Miserin, nella Valle di Champorcher
* Lago d'Arpy, nel comune di Morgex
* Lago Chamolé, sopra l'abitato di Pila.

Geografia antropica
La valle è suddivisa in otto comunità montane, che cercano di favorire la conservazione e lo sviluppo delle ricchezze e peculiarità culturali, linguistiche ed ambientali:
* Comunità Montana Valdigne Mont Blanc - raccoglie l'alta valle prospiciente il Monte Bianco;
* Comunità Montana Grand Paradis - raccoglie le valli di destra che si rivolgono verso il Gran Paradiso;
* Comunità Montana Grand Combin - raccoglie le valli di sinistra che sono dominate dal monte Grand Combin;
* Comunità Montana Mont Emilius - raccoglie i comuni della bassa valle principale prima di Aosta;
* Comunità Montana Monte Cervino - raccoglie soprattutto la Valtournenche dominata dal monte Cervino;
* Comunità Montana Evançon - raccoglie soprattutto i comuni della Val d'Ayas;
* Comunità Montana Monte Rosa - raccoglie in modo particolare la Valle di Champorcher e la bassa Valle del Lys;
* Comunità Montana Walser Alta Valle del Lys - raccoglie l'alta Valle del Lys di tradizione walser.

Valichi e trafori

La Valle d'Aosta è regione particolarmente montuosa ed è regione di frontiera. Per questo motivo i valichi alpini hanno sempre avuto un'importanza fondamentale nella sua storia. Ancora oggi le comunicazioni rivestono un notevole interesse.
I principali valichi e trafori sono:
* Il colle del Piccolo San Bernardo che porta nella regione della Savoia, a Bourg-Saint-Maurice, in Francia;
* Il colle del Gran San Bernardo e l'omonimo traforo che portano nella regione del Canton Vallese, a Martigny, in Svizzera;
* Il Traforo del Monte Bianco che porta nell' Alta Savoia, a Chamonix, sempre in Francia.

Altri valichi che rivestono importanza storica e/o geografica sono:

* Colle Bettaforca
* Colle Carrel
* Colle Collon
* Col Ferret
* Finestra di Champorcher
* Col de Joux
* Colle del Lys
* Colle della Mologna Grande
* Colle del Nivolet
* Col d'Olen
* Passo dei Salati
* Colle San Carlo
* Colle della Seigne
* Colle del Teodulo
* Colle di Valdobbia.

Aree protette

La Valle d'Aosta per la ricchezza e varietà dei suoi ambienti possiede un patrimonio ambientale di valore.

Il Parco nazionale del Gran Paradiso è stata una delle prime aree protette in Italia. Oggigiorno è meta turistica e di escursioni per la ricchezza della sua fauna e per la varietà della sua flora.

Il Parco naturale del Mont Avic è un parco regionale istituito nel 1989 voluto per salvaguardare le caratteristiche naturali di una valle.

Vi sono inoltre le seguenti riserve naturali regionali:
* Riserva naturale Côte de Gargantua: salvaguarda la morena laterale di un ghiacciaio che, per la sua imponenza viene chiamata costola di Gargantua dal nome del famoso gigante;
* Riserva naturale Lago di Villa: protegge un lago nel comune di Challand-Saint-Victor particolarmente ricco di fauna;
* Riserva naturale Les Îles: situato alla confluenza del torrente Saint-Marcel con la Dora Baltea;
* Riserva naturale Lolair: si trova nel comune di Arvier all'imbocco della Valgrisenche;
* Riserva naturale Lozon: preserva uno stagno che si trova su un terrazzo alpino a 1.520 m s.l.m. nel comune di Verrayes;
* Riserva naturale Marais: circoscrive un tratto della Dora Baltea nei comuni di Morgex e La Salle;
* Riserva naturale Mont Mars: protegge parte del versante valdostano del Monte Mars;
* Riserva naturale Stagno di Holay: zona umida nel comune di Pont-Saint-Martin;
* Riserva naturale Tzatelet: posta nella zona di confluenza tra la Valpelline e la valle principale valdostana.

Clima

Il clima della Valle d'Aosta è tipicamente alpino con inverni rigidi ed estati fresche. Solo la valle centrale percorsa dalla Dora Baltea gode di condizioni climatiche più miti. Durante l'inverno cadono abbondanti nevicate, ma le precipitazioni nel resto dell'anno sono generalmente scarse. Per ovviare a questo fatto sono state costruite, fin dall'alto Medioevo, grandi opere di canalizzazione irrigua denominate Rûs tuttora utilizzate.
La Valle d'Aosta gode di un alpino uniformemente: essa risente infatti della morfologia del suo territorio interamente montuoso, con valli ricche di boschi, utili a umidificare e rinfrescare il clima.
I fattori morfologici principali sono infatti due: la catena montuosa che si sviluppa in tutta la regione e la grande quantità di ghiacciai e foreste, che rinfrescano il clima.
Quando d'inverno si forma un'area di bassa pressione su Aosta, la zona intorno a Courmayeur viene investita da un freddo intenso, portatrice di pioggia e neve a quote basse, che scende fino a valle, specialmente in alcune aree interne.
L'estate è fresca e piuttosto ventosa.
Nell'entroterra il clima è alpino più rigido, con valori medi invernali decisamente bassi, specie in alcune valli del versante nord-ovest della regione (media giornaliera di gennaio di -11,9 °C a Courmayeur, -12,9 °C a Breaul Cervinia, -10.9 °C ad Aosta). Le minime medie di queste località sono comprese tra -10 e -12 °C, i valori minimi stagionali attesi, durante l'inverno, sono attorno ai -15 °C anche se le temperature notturne possono scendere ben al di sotto di questo valore durante i periodi di gelo più intenso; le giornate estive sono molto fresche, e le medie giornaliere durante il trimestre estivo sono condizionate dai ghiacciai e dal vento termica giornaliera e dalle temperature notturne piuttosto fredde.

Ecco alcuni dati climatici presi dalle otto stazioni meteorologiche valdostane:

Sono invece riportati nella tabella sottostante i valori che si registrano nella capoluogo di Aosta.

Storia

Origini dei valdostani
Il popolo dei Salassi potrebbe appartenere alla cultura di Hallstatt, una cultura celtica. Discendono dalla tribù degli Allobrogi; per un aumento intensivo della popolazione, poi, si spinsero verso il Mediterraneo, seguendo l'antica Via del sale, arrivando in Valle d'Aosta, nella zona della Dora Baltea, e nel Canavese nel 1200 a.C.; sovrapponendosi ad altri gruppi etnici già presenti nella regione.

Nel corso del tempo
Abitata dal V secolo a.C. dalla popolazione ligure-gallica dei Salassi (sono stati rinvenuti comunque megaliti risalenti al 3000 a.C.), nel 25 a.C. fu conquistata dai Romani, che vi fondarono Augusta Praetoria Salassorum, l'odierna Aosta. Importante sotto il profilo militare e strategico per il controllo dei valichi del Piccolo e del Gran San Bernardo, nel Medioevo fu oggetto di contesa e conquista da parte di numerosi popoli e regni, come i Burgundi nel V secolo, gli Ostrogoti, i Bizantini e i Longobardi nel VI secolo e i Franchi nell'anno 774.

Inserita nel Regno di Borgogna nel 904, nel 1032 divenne contea di Umberto Biancamano. Da allora il suo destino fu legato alla dinastia sabauda, che nel 1302 la trasformò in ducato e le concesse sempre ampia autonomia.

Dal punto di vista giuridico, la Valle si reggeva in base al diritto consuetudinario, codificato per iscritto solo nel 1588 con la pubblicazione del Coutumier. Gli Statuta Sabaudiae in vigore nelle terre sabaude non vi furono mai introdotti.

Rappresentante del conte di Savoia, dalla metà del XIII secolo, era il bailly (balivo) che risiedeva nel complesso castrense situato ad Aosta e chiamato Tour du Baillage.

Date le caratteristiche naturali della regione, la nobiltà feudale ebbe a lungo un peso preponderante nella sua storia politica e sociale e i numerosi forti e castelli furono centri di vita politica, economica e culturale, oltre che militare.

Nel 1496 viene istituita la dignità di governatore e luogotenente del Ducato di Aosta che fa perdere di importanza il ruolo del balivo. Risale a questo periodo anche la Chronique de la maison de Challant, prima opera storiografica conosciuta sulla Valle d'Aosta, scritta da Pierre Du Bois.

Nel 1536, in seguito all'invasione da parte di Francesco I di Francia dei territori di Casa Savoia (tranne che della Valle d'Aosta), fu istituito il Conseil des Commis. L'anno seguente venne firmato un trattato di neutralità tra la Valle d'Aosta e Francesco I di Francia.

Nel 1630 la peste colpì pesantemente la popolazione, uccidendone i due terzi.

Nel 1777, secondo il canonico Vescoz, venne introdotta la coltivazione della patata in Valle d'Aosta. Ad introdurla fu il notaio Jean-François Frutaz che la seminò la prima volta a Châtillon.

Anche la Chiesa, presente con numerosi monasteri, ebbe notevole influenza sulla popolazione della valle, che ai tempi della Rivoluzione Francese (alla fine del XVIII secolo) e nei decenni successivi fu roccaforte delle idee tradizionalistiche e reazionarie. Nell'Italia unita (1861) la Valle d'Aosta cercò di conservare le proprie tradizioni e specificità linguistiche e culturali.

Il corso del 1900

Il fascismo cercò di italianizzare la Valle d'Aosta, con la soppressione di numerose scuole locali, l'instaurazione dell'uso esclusivo della lingua italiana negli uffici giudiziari (R.D. del 15 ottobre 1925, num. 1796), la soppressione dell'insegnamento della lingua francese (R.D. del 22 novembre 1925, num. 2191), l'italianizzazione dei toponimi (ordinanza del 22 luglio 1939) e la soppressione dei giornali in lingua francese Le Duché d'Aoste, Le Pays d'Aoste, La Patrie valdôtaine e dell'utilizzo del francese nel notariato, nella pubblica amministrazione e nella stampa. Forti pressioni vennero anche fatte sulle autorità religiose perché impedissero ai parroci di utilizzare la lingua francese nella predicazione e nelle lezioni di catechismo. A questo fine sono documentate minacce dirette anche ai singoli parroci e ai fedeli.

Con il Regio Decreto n. 1 del 2 gennaio 1927, si riformarono numerose circoscrizioni provinciali. Vennero staccati dalla provincia di Torino 113 comuni italofoni del Canavese, Ivrea compresa, e tutti i 73 comuni della Valle d'Aosta, creando la nuova provincia di Aosta, la provincia alpina. In precedenza la Valle d'Aosta e la zona di Ivrea erano semplici circondari della provincia di Torino, sedi di Sottoprefettura. Tale decisione suscitò da subito grande malcontento nella popolazione canavesana, che considerò sempre un grave affronto del regime alla propria "italianità" l'essere inglobata in una provincia "artificiale" e "franciosante" con, per giunta, capoluogo Aosta.

Regione autonoma

Diventata "circoscrizione autonoma" nel 1945, con Federico Chabod primo presidente, ottenne nel 1948 dalla neonata Repubblica Italiana la concessione dello Statuto speciale e lo status di regione autonoma. Economicamente per molti secoli la Valle d'Aosta visse prevalentemente di agricoltura e di pastorizia, con la diffusione di piccole proprietà spesso insufficienti alla sussistenza dei contadini e dei pastori, costretti a spostarsi in Francia o in Svizzera per lavori stagionali, o a emigrare definitivamente.

Solo dopo la Seconda guerra mondiale (1939-1945) ci fu l'inversione delle tendenze demografiche ed economiche, con uno sviluppo turistico ed industriale. Attualmente la regione, che ha una popolazione di 119.548 abitanti, ha un reddito pro capite tra i più alti in Italia, perlopiù grazie allo sviluppato benessere industriale del nord Italia che trasformò la Val d'Aosta in una delle mete turistiche preferite.

Economia
Dati economici
Di seguito la tabella che riporta il PIL ed il PIL procapite prodotto nella Vallée dal 2000 al 2006:

Di seguito la tabella che riporta il PIL, prodotto in Valle d'Aosta ai prezzi correnti di mercato nel 2006, espresso in milioni di euro, suddiviso tra le principali macro-attività economiche:

Il confronto tra il dato regionale e il dato nazionale, espressi in termini percentuali, evidenzia una maggiore incidenza nell'economia regionale, rispetto alla media nazionale, del settore delle costruzioni e degli altri servizi, tra i quali sono compresi i servizi della Pubblica Amministrazione, della Sanità e dell'Istruzione.

È la regione più piccola d'Italia e con la più bassa densità di popolazione. Le montagne infatti ostacolano gli insediamenti e rendono difficile lo sfruttamento agricolo del territorio. Si allevano molti bovini e gli alti pascoli sono sfruttati per la produzione della fontina.

Le colture più diffuse sono quelle delle patate, della vite e degli alberi da frutta (meli e peri). Le attività agricole si integrano con la vocazione turistica della regione.

Importanti sono la produzione di energia idroelettrica e gli stabilimenti che operano nel settore siderurgico (Aosta). Numerose sono le aziende che operano nel campo dell'edilizia.

Produzione agricola e alimentare
Per quanto riguarda l'agricoltura c'è da rilevare che circa il 35% del territorio coltivabile è improduttivo ai fini agricoli. Nonostante ciò, vengono intensamente sfruttati, nelle zone di montagna, i boschi (pini, larici e abeti) e i pascoli, che favoriscono in particolare l'allevamento bovino. Nelle vallate vi è una discreta attività agricola con la coltura della vite, delle patate e dei (pochi) cereali. Nelle montagne con vesanti soleggiati, invece, si fanno dei terrazzamenti e si coltivano patate e foraggio.

Industria
L'industria occupa circa il 33% della popolazione attiva della regione, contribuendo per circa un terzo alla ricchezza complessiva prodotta.

Le industrie sono concentrate nella valle principale e sono spesso di piccole-medie dimensioni. Sono attive nei settori tessile, edilizio, della meccanica, del legno e della carta. Un ambito industriale particolarmente importante è relativo alla lavorazione del legno, principalmente a Courmayeur e nelle zone limitrofe.

Molto importante per qualità, immagine, storia e tradizione, è il settore alimentare con numerose cantine (vino) e distillerie tradizionali. Alcune grosse realtà cooperative e altre piccole o medie realtà private collaborano e contribuiscono per espandere sempre più la tradizione valdostana del "bere bene". Altre leccornie degne di nota del settore alimentare sono la fontina, le catsagne, la carna del posto, i formaggi locali e le produzioni di miele e funghi.

L'abbondanza d'acqua, l'orografia del territorio e la presenza di dislivelli molto ampi hanno favorito la produzione di energia idroelettrica. Inoltre la grande quantità di foreste alimenta una forte industria cartaria e del legno.

Turismo e terziario

Il turismo è la risorsa fondamentale nell'economia della regione.

Il Parco Nazionale del Gran Paradiso da ormai un secolo è l'attrattiva maggiore per il turismo naturalistico nella Valle d'Aosta. Nel parco si può entrare in contatto con diverse specie di fauna e di flora.

Oltre al parco il turismo è molto sviluppato soprattutto nel settore alpinistico e sciistico.

La valle è ricca di rifugi alpini, di sentieri attrezzati, di percorsi naturalistici.

I rifugi principali sono:
* Rifugio Vittorio Emanuele II nel massiccio del Gran Paradiso
* Rifugio Quintino Sella al Felik nel massiccio del monte Rosa
* Rifugio Torino nel massiccio del Monte Bianco.

Tra i sentieri attrezzati si possono segnalare:
* Alta via della Val d'Aosta n.1
* Alta via della Val d'Aosta n.2
* Tour del Cervino
* Tour del Monte Rosa.

Le principali stazioni sciistiche della valle sono: Breuil-Cervinia • Champoluc • Cogne • Courmayeur • Gressoney • La Thuile • Pila.

Le principali località turistiche sono centri a carattere montano, caratterizzate dalla presenza di numerosi impianti di risalita, spesso parte di ampi caroselli sciistici, di strutture per la pratica degli sport invernali e per la possibilità di godere di uno splendido panorama boschivo.

Il centro più mondano della regione è Courmayeur, posto ai piedi del Monte Bianco, sebbene dal centro della cittadina sia impossibile vederne la vetta, è l'ultimo comune italiano che si incontra prima di arrivare in Francia tramite il Traforo del Monte Bianco (uscendo a Chamonix); importante centro turistico e per gli sport invernali, è attraversato dalla Dora Baltea, fiume che nasce dalla confluenza di due rami, ciascuno dei quali attraversa una delle due valli che è possibile raggiungere da Courmayeur: la Val Ferret e la Val Veny. Dista 27,5 km da Aosta. Accomunato dalla stessa origine, nella Valle d'Aosta orientale si è sviluppata Breuil-Cervinia, attorniato dai prati e boschi un tempo custoditi gelosamente dalla gente del posto e dalle vette del più esteso fra i gruppi Alpini, quello occidentale. La località di Breuil-Cervinia (Breuil è il nome originario in francese probabilmente derivato dalla voce arpitana breuil o braoulé indicante i piani paludosi di montagna, toponimo molto diffuso in Valle d'Aosta; Cervinia quello italiano assegnato alla località in epoca fascista), appartenente al comune di Valtournenche (Valle d'Aosta), sorge a 2003 m s.l.m. presso il limite settentrionale della Valtournenche, alle pendici del Monte Cervino.

Altre mete frequentate sono le stazioni climatiche sorte nei pressi dei diversi laghi della regione, apprezzate in particolare dai turisti stranieri. Fra queste, si possono ricordare Valtournenche.
Infine, importante è il turismo termale: i centri termali più importanti della Valle d'Aosta sono La Magdeleine, ai piedi del Monte Cervino.

Piuttosto numeroso è il numero di dipendenti pubblici, principalmente impiegati presso la regione, che esplica numerosi servizi solitamente gestiti dallo stato o dalle province, in base alle competenze stabilite dallo statuto autonomo.

Una delle attività economiche più importanti è il turismo, sia invernale che estivo, caratterizzato da una notevole varietà e ampiezza nell'offerta turistica.
La Valle d'Aosta è inoltre una Zona franca.

Popolazione

Vista la natura montuosa del territorio, la Valle d'Aosta risulta essere, non solo la regione meno popolata d'Italia, ma anche quella con minore densità di popolazione. La distribuzione degli abitanti è assai irregolare: più di un terzo si concentra attorno ad Aosta e ai comuni limitrofi. Buona parte della popolazione si concentra nella media e bassa valle, mentre le valli minori si sono notevolmente spopolate, eccetto i centri turistici principali.

Data la comunanza linguistica, la Valle d'Aosta è stata terra di emigrazione verso la Francia (specialmente a Parigi), ma a partire dagli anni venti si è assistito al fenomeno inverso, soprattutto in seguito all'installazione dei primi impianti siderurgici di Aosta. Dapprima attirarono Piemontesi e Veneti (spinti dal fascismo), dal secondo dopoguerra sino agli anni settanta Meridionali, e in particolar modo Calabresi. Da notare, ad esempio, che il 4% dell'attuale popolazione è originaria del comune di San Giorgio Morgeto (provincia di Reggio Calabria) e nello stesso capoluogo il cognome più diffuso è Fazari, originario del Reggino. Attualmente, invece, la Valle d'Aosta attrae un consistente flusso di extracomunitari (specialmente Maghrebini), impiegati soprattutto nella pastorizia.
Alla fine del 2006 si contavano 124.812 abitanti, di cui 5.534 stranieri (4,4%). Nello stesso anno i nati vivi sono stati 1.250 (10,0‰), i morti 1.242 (10,0‰), con un incremento pressoché nullo (appena 8 unità). Le famiglie contano in media 2,2 componenti, mentre la nuzialità nel 2005 era di 3,4 matrimoni ogni mille abitanti, dei quali il 61,8% si è svolto con rito religioso.

Religione
La maggioranza della popolazione, sia italofona che francofona, è di religione cattolica romana. La messa viene celebrata in lingua italiana o francese (la liturgia in dialetto valdostano non è nota), come effetto del separatismo linguistico. La comunità ebraica più importante è quella di Aosta (falcidiata negli ultimi anni della seconda Guerra Mondiale dai nazisti, con gravi complicità locali) dove è presente una sinagoga e alla quale fanno capo tutte le famiglie ebraiche della regione. Ad Aosta si trova invece il più grande cimitero ebraico della regione.

Con l'immigrazione sono giunte anche persone di fedi orientali e cristiano-ortodosse (una comunità russo-ortodossa storica è presente ad Aosta), ma la parte più rilevante è costituita dagli islamici magherbini che probabilmente superano le 500 unità rendendo la comunità islamica la più numerosa tra le fedi minoritarie. Non sono ancora presenti luoghi di culto stabili per musulmani.

Lingue in Valle d'Aosta

Le lingue autoctone della Valle d'Aosta sono il francese, il francoprovenzale, l'italiano, inoltre nella bassa valle (soprattutto a Pont-Saint-Martin) è conosciuto il piemontese e a Issime, Gressoney-La-Trinité e Gressoney-Saint-Jean si parla il dialetto tedesco walser.
Le lingue ufficiali sono l'italiano dal 1861 e il francese, unica lingua ufficiale dal 1561 fino al 1861, e lingua co-ufficiale assieme all'italiano dal 1946.
Nel 1921 parlava il francese (insieme al francoprovenzale) il 91% della popolazione.
Fonte:
Il francoprovenzale è in stragrande maggioranza usato e diffuso nei paesi e nelle valli laterali ove gode di una grande vivacità (ed è parlato e capito dalla stragrande maggioranza delle persone) mentre ad Aosta e nei centri più grandi prevale l'italiano anche per via della forte immigrazione da altre regioni italiane avvenuta dal periodo fascista in poi in particolar modo nella città di Aosta. Il francese è usato prevalentemente nelle attività culturali e nell'ambito politico.
Il francese divenne lingua ufficiale nel 1561. È a seguito di questo atto che in Valle d'Aosta si sviluppa il bilinguismo francese-francoprovenzale; essendo la prima lingua quella ufficiale e la seconda quella del popolo, seppur frammentata in una moltitudine di dialetti. Questo fenomeno si riscontra anche nei territori d'oltralpe che insieme alla Valle d'Aosta costituirono il Regno di Borgogna, (Savoia, Svizzera francofona ed altri territori a nord-ovest).
Il bilinguismo francese e francoprovenzale continuò immutato fino al 1861 quando, con l'Unità d'Italia fu introdotta in Valle d'Aosta la lingua italiana. Durante il periodo fascista fu proibito l'uso del francese ed avviato un processo forzato di italianizzazione della Valle d'Aosta, che incoraggiava l'immigrazione in massa di forza lavoro da tutte le regioni italiane e l'emigrazione di parte degli abitanti francofoni autoctoni.
Dopo la seconda guerra mondiale le cose cambiarono in maniera sensibile. Il 26 febbraio 1948 la Valle d'Aosta, già "Circoscrizione autonoma" dal 7 settembre 1945, fu costituita in Regione Autonoma a Statuto Speciale, ottenendo il riconoscimento del diritto di espressione nella propria lingua con l'ufficializzazione del bilinguismo Italiano-Francese e la soppressione dei toponimi in italiano.
Oltre all'adozione ufficiale del bilinguismo, lo Statuto Speciale riconosce, dopo le ultime modifiche, anche i diritti di una minoranza di lingua tedesca, i Walser, i cui antenati giunsero intorno al 1200 nelle zone dei tre comuni di Gressoney-Saint-Jean, Gressoney-La-Trinité e Issime, l'articolo 40 bis dello Statuto Speciale della valle d'Aosta del 31 gennaio 2001 recita:

Fonte:Fiorenzo Toso, Le minoranze linguitiche in Italia, Editrice Il Mulino, 2008

Uso della lingua francese

Secondo un'intervista il 7,86% della popolazione è bilingue italiano-francese, invece è trilingue (italiano-francese-francoprovenzale) il 23,49% della popolazione e quadrilingue (quindi parla anche piemontese) il 12,68% della popolazione.
Il francese è utilizzato in tutti gli ambiti della pubblica amministrazione, la toponomastica dei paesi è unicamente in francese (tranne per Aosta, la ciu denominazione è Aosta/Aoste), secondo la legge regionale n.53 del 1994 l'educazione scolastica viene impartita in italiano e francese.
Tutti i partiti politici regionali hanno un nome in francese (il più importante è l'Union Valdôtaine) e pubblicano anche giornali in francese.
Il TG della RAI va in onda in italiano e francese e si ricevono dalla Svizzera romanda e dalla Francia i programmi in francese.

Uso della lingua francoprovenzale
Il francoprovenzale è parlato oltre che in Valle d'Aosta, in parte del Piemonte occidentale (Valli arpitane), in quasi tutta la Svizzera romanda e in una piccola parte di Francia centrale oltre che a Faeto e Celle San Vito in Puglia. Il francoprovenzale è parlato soprattutto nelle alte valli, secondo l'associazione Emile Chanoux il 15,37% ha come lingua materna il francoprovenzale e il 54,48% della popolazione conosce accantro ad altre lingue o dialetti il francoprovenzale. Il francoprovenzale è riconosciuto lingua minoritaria dallo stato italiano secondo la legge 482 del 1999. La regione ha istituito il Bureau Régional pour l'Ethnologie et la Linguistique (BREL) per la protezione e lo studio del francoprovenzale.

Uso della lingua walser (titsch e töitschu)
I walser che abitano l'alta Valle del Lys provengono dal Vallese (Svizzera), da dove sono arrivati nel XII e il XIII secolo chiamati a colonizzare terre dai feudatari valdostani Vallaise. I contatti con la terra di origine non si fermarono mai, inoltre casa Savoia, con Margherita di Savoia si interessò alla cultura della Valle del Lys walser, dato che la dinastia sabauda aveva anche un castello a Gressoney-Saint-Jean.
Il dialetto walser è parlato in 3 comuni della Valle del Lys (Issime, Gressoney-Saint-Jean e Gressoney-La-Trinité), negli anni settanta era utilizzato dal 54% della popolazione complessiva dei due Gressoney.
Secondo una statistica della fondazione Emile Chanoux il dialetto walser è utilizzato dal 17% della popolazione.
È protetto dalla legge 482 del 1999 e dalla legge regionale n.47 del 1998.
Il dialetto tedesco viene insegnato nelle scuole dei 3 paesi accanto al tedesco e al francese, inoltre la Comunità Montana Walser Alta Valle del Lys salvaguarda la cultura walser e Centro Culturale Walser di Gressoney-Saint-Jean organizza corsi per l'insegnamento del walser. Si sta tentando di inserire il dialetto nelle scuole di primo grado da diversi anni. Nel 1992 il 53,8% degli alunni conosceva il walser.

Ecco i dati:

Fonte:Comitato delle isole linguistiche storiche germaniche in Italia

Ecco il walser di Gressoney:

Fonte:Comitato delle isole linguistiche storiche germaniche in Italia

Fonti:

Ad esempio, in alcuni sondaggi i valdostani hanno risposto che parlano le seguenti lingue e/o dialetti con i propri genitori:

Con la madre:

Col padre:

Inoltre alla domanda "Lei conosce il francoprovenzale?" "Lo parla?", gli intervistati hanno risposto:

Cultura
Il nome Valle d'Aosta (o Val d'Aosta) ha una derivazione storico-geografica.
Valle come il territorio che caratterizza la regione e Aosta che deriva dal nome dall'accampamento romano Augusta Praetoria, chiamato così in onore dell'imperatore Ottaviano Augusto.

Anche se il francese ha uno statuto ufficiale nella regione, i dialetti parlati sono da considerarsi francoprovenzali, con la sola eccezione di quello di origine tedesca (Walser) di Gressoney-Saint-Jean, Gressoney-La-Trinité e Issime.

Eugenia Martinet è stata una poetessa valdostana. Ha composto le sue poesie in patois, il dialetto valdostano.

Luoghi di interesse
Castelli
I castelli in Valle d'Aosta sono particolarmente numerosi ed importanti.

Quasi ogni paese aveva il suo castello. Di alcuni restano delle rovine; altri invece sono ben conservati e sono meta di grande attrattiva turistica. Il castello più conosciuto è forse quello di Fénis. Il primo che si incontra risalendo la valle è quello di Bard. Superata la città di Aosta, per ultimo, si incontra quello di Saint-Pierre.

Storicamente i castelli hanno subito un'evoluzione. All'inizio avevano prettamente uno scopo difensivo (così si presentano le Torri dell'inizio del secondo millenio). In epoche successive, essi concorsero per lo più a dimostrare la potenza e ricchezza del proprietario: con queste caratteristiche si presentano il castello di Fénis e quello di Issogne. Nel XIX secolo, il castello diventa un ricordare glorie antiche (così si presenta il Castello Savoia).

Salendo la Valle d'Aosta si incontrano nell'ordine i seguenti castelli:
* Castello Baraing nel comune di Pont-Saint-Martin
* Castello Savoia nel comune di Gressoney-Saint-Jean
* Forte di Bard nel comune di Bard
* Castello di Verrès nel comune di Verrès
* Castello di Issogne nel comune di Issogne
* Castello di Graines nel comune di Brusson
* Castello di Montjovet nel comune di Montjovet
* Castello di Ussel nel comune di Châtillon
* Castello di Cly nel comune di Saint Denis
* Castello di Fénis nel comune di Fénis
* Castello di Nus nel comune di Nus
* Castello di Quart nel comune di Quart
* Castello di Bramafam nel comune di Aosta
* Castello di Sarre nel comune di Sarre
* Castello di Aymavilles nel comune di Aymavilles
* Castello di Saint-Pierre nel comune di Saint-Pierre
* Castello Sarriod de la Tour nel comune di Saint-Pierre
* Castello di Chatel-Argent nel comune di Villeneuve
* Castello di Introd nel comune di Introd
* Castello di Arvier nel comune di Arvier
* Castello di Avise nel comune di Avise
* Castello di Chatelard nel comune di La Salle

Santuari
I santuari sparsi per la valle testimoniano la fede dei valdostani trasmessa per secoli:
* Notre-Dame de la Guérison nel comune di Courmayeur
* Santuario di Machaby nel comune di Arnad
* Santuario di Vourry nel comune di Gaby
* Santuario del Miserin nel comune di Champorcher
* Santuario di Cuney nel Vallone di Saint-Barthélemy
* Santuario di Verdona in Valpelline
* Santuario di san Grato nel conume di Valgrisenche
* Santuario di Fonteinte nel comune di Saint-Rhémy-en-Bosses.

Sport

Di seguito sono riportati i maggiori impianti sportivi e le più importanti società sportive della Valle d'Aosta.

Principali impianti sportivi
*Stadio "Mario Puchoz" di Aosta
*Stadio Comunale "Perucca" di Saint-Vincent
*Centro Sportivo "Montfleury" di Aosta
*Palaghiaccio di Courmayeur
*Palaghiaccio di Aosta
*Palaindoor di regione Tzamberlet
*Campo sportivo comunale di regione Tzamberlet
*Palestra Aosta: Ginnic Club

Principali società sportive
Atletica:
*A.S.D. Atletica Cogne
Arti Marziali:
*Yomi Shin Tai

Baseball:
*Aosta Bugs

Basket:
*Basket Pont-Donnas
*Cral Cogne Basket
*Les Lions d'Aoste Basket
*Monte Emilius UISP
*Pallacanestro Stefano Testa

Calcio:
*Valle d'Aosta Aosta-Sarre
*Associazione Sportiva Grand Combin 2002
*Aosta Calcio a Cinque
*Valtournenche Calcio a 5

Hockey:
*Les Aigles du Mont Blanc
*Hockey Club Courmaosta
*H.I.L Vallée d'Aoste

Rugby:
*Stade valdôtain Rugby 1971

Pallamano:
*Pallamano Vallée d'Aoste

Pallavolo:
*Volley Olimpia Aosta
*CCS Cogne Aosta

Pallanuoto:
*Nuoto CLub Valle d'Aosta Libertas
*Aosta Nuoto
*Aqua Team Aosta
*Centro Nuoto Saint Vincent
*Centro Nuoto Valle d'Aosta
*Rari Nantes Vallée d'Aoste

Politica
La Valle D'Aosta è una regione a statuto speciale.
L'autonomia della regione, diversa da tutte le altre regioni autonome, consiste nel potere di legiferare, previsto da legge costituzionale e dallo statuto regionale: mentre tutte le altre regioni italiane hanno mere funzioni amministrative, le regioni autonome hanno potere legislativo in molte materie normalmente di competenza statale.
Molto ampia è anche l'autonomia finanziaria, per cui il 90% dei tributi riscossi in ambito regionale resta nel territorio. La regione autonoma dispone di 12 mila euro di risorse all'anno per ognuno dei suoi oltre 120.000 abitanti (contro i 2 mila della Lombardia, e dai 9 mila dell'Alto Adige). Complessivamente il bilancio della Valle d'Aosta si aggira sui 4,05 miliardi di euro all'anno.
Particolarmente importanti sono le deleghe in materia di sanità, scuola, lingua, formazione, lavoro, trasporti e viabilità. Il finanziamento della regione deriva principalmente dalla restituzione da parte dello Stato della quasi totalità dei tributi raccolti nel territorio regionale. La regione può inoltre istituire nuovi tributi.

Governo
La Valle d'Aosta è costituita in Regione autonoma, fornita di personalità giuridica, entro l'unità politica della Repubblica Italiana, sulla base dei principi della Costituzione e secondo lo statuto regionale.

Il territorio della Valle d'Aosta comprende le circoscrizioni dei Comuni ad essa storicamente appartenenti. La Regione ha per capoluogo Aosta. Sono organi della Regione: il Consiglio della Valle, la Giunta regionale ed il Presidente della Regione.

Il Consiglio della Valle è composto di trentacinque consiglieri, eletti a suffragio universale, uguale, diretto e segreto e svolge la funzione legislativa. Il Consiglio regionale è eletto per cinque anni. Il quinquennio decorre dalla data delle elezione. Il Consiglio regionale elegge, fra i suoi componenti, il Presidente, l'Ufficio di presidenza e Commissioni, in conformità al regolamento interno, che esso adotta a maggioranza assoluta dei suoi componenti.

Il Presidente della Regione, la Giunta e gli assessori che la compongono sono organi esecutivi della Regione e sono nominati dal consiglio regionale (Valle d'Aosta e Trentino-Alto Adige sono le uniche regioni italiane che hanno mantenuto l'elezione indiretta degli organi esecutivi). Il Presidente della Regione è il capo dell'amministrazione regionale e rappresenta la Regione. Promulga le leggi ed i regolamenti regionali. Il presidente della regione svolge anche le funzioni di Prefetto.

La regione possiede la competenza esclusiva a legiferare nelle seguenti materie: ordinamento degli uffici provinciali e del personale ad essi addetto; toponomastica, fermo restando l'obbligo della bilinguità nel territorio della regione autonoma Valle d'Aosta; tutela e conservazione del patrimonio storico, artistico e popolare; usi e costumi locali ed istituzioni culturali (biblioteche, accademie, istituti, musei) aventi carattere provinciale; manifestazioni ed attività artistiche, culturali ed educative locali, e anche con i mezzi radiotelevisivi, esclusa la facoltà di impiantare stazioni radiotelevisive; urbanistica e piani regolatori; tutela del paesaggio; usi civici; ordinamento delle minime proprietà colturali, anche agli effetti dell'art. 847 del codice civile; ordinamento delle comunità familiari rette da antichi statuti o consuetudini; artigianato; edilizia comunque sovvenzionata, totalmente o parzialmente, da finanziamenti a carattere pubblico, comprese le agevolazioni per la costruzione di case popolari in località colpite da calamità e le attività che enti a carattere extra regionale, esercitano nella provincia con finanziamenti pubblici; porti lacuali; fiere e mercati; opere di prevenzione e di pronto soccorso per calamità pubbliche; miniere, comprese le acque minerali e termali, cave e torbiere; caccia e pesca;
alpicoltura e parchi per la protezione della flora e della fauna; viabilità, acquedotti e lavori pubblici di interesse provinciale; comunicazioni e trasporti di interesse provinciale, compresi la regolamentazione tecnica e l'esercizio degli impianti di funivia; assunzione diretta di servizi pubblici e loro gestione a mezzo di aziende speciali; turismo e industria alberghiera, compresi le guide, i portatori alpini, i maestri e le scuole di sci; agricoltura, foreste e corpo forestale, patrimonio zootecnico ed ittico, istituti fitopatologici, consorzi agrari e stazioni agrarie sperimentali, servizi antigrandine, bonifica; espropriazione per pubblica utilità per tutte le materie di competenzaregionale e provinciale; costituzione e funzionamento di commissioni comunali e provinciali per l'assistenza e l'orientamento dei lavoratori nel collocamento; opere idrauliche della terza, quarta e quinta categoria; assistenza e beneficenza pubblica; scuola materna; assistenza scolastica per i settori di istruzione in cui la provincia ha competenza legislativa; edilizia scolastica; addestramento e formazione professionale.

Nei seguenti ambiti la Valle d'Aosta dispone di una competenza legislativa concorrente con lo Stato centrale: polizia locale urbana e rurale; istruzione elementare e secondaria (media, classica, scientifica, magistrale, tecnica, professionale e artistica); commercio; apprendistato; libretti di lavoro; categorie e qualifiche dei lavoratori; costituzione e funzionamento di commissioni comunali e regionali di controllo sul collocamento; spettacoli pubblici per quanto attiene alla pubblica sicurezza; esercizi pubblici, fermi restando i requisiti soggettivi richiesti dalle leggi dello Stato per ottenere le licenze, i poteri di vigilanza dello Stato, ai fini della pubblica sicurezza, la facoltà del Ministero dell'interno di annullare d'ufficio, ai sensi della legislazione statale, i provvedimenti adottati nella materia, anche se definitivi. La disciplina dei ricorsi ordinari avverso i provvedimenti stessi è attuata nell'ambito dell'autonomia locale; incremento della produzione industriale; utilizzazione delle acque pubbliche, escluse le grandi derivazioni a scopo idroelettrico; igiene e sanità, ivi compresa l'assistenza sanitaria e ospedaliera; attività sportive e ricreative con i relativi impianti ed attrezzature.

* Competenze della regione:
* a) ordinamento degli uffici e degli enti dipendenti dalla Regione e stato giuridico ed economico del personale;
* b) ordinamento degli enti locali e delle relative circoscrizioni;
* c) polizia locale urbana e rurale;
* d) agricoltura e foreste, zootecnia, flora e fauna;
* e) piccole bonifiche ed opere di miglioramento agrario e fondiario;
* f) strade e lavori pubblici di interesse regionale;
* g) urbanistica, piani regolatori per zone di particolare importanza turistica;
* h) trasporti su funivie e linee automobilistiche locali;
* i) acque minerali e termali;
* l) caccia e pesca;
* m) acque pubbliche destinate ad irrigazione ed a uso domestico;
* n) incremento dei prodotti tipici della Valle;
* o) usi civici, consorterie, promiscuità per condomini agrari e forestali, ordinamento delle minime proprietà culturali;
* p) artigianato;
* q) industria alberghiera, turismo e tutela del paesaggio;
* r) istruzione tecnico-professionale;
* s) biblioteche e musei di enti locali;
* t) fiere e mercati;
* u) ordinamento delle guide, scuole di sci e dei portatori alpini;
* v) toponomastica;
* z) servizi antincendi.

Sin dalla sua costituzione, nel 1948, la regione viene governata molto spesso dalla Union Valdôtaine. Il partito di raccolta principale dei cittadini di lingua francese e walser (non di lingua italiana, che per statuto partitico non possono iscriversi) ha potuto sempre contare sulla maggioranza dei seggi. A livello locale nei centri a maggiore presenza italofona la UV si è presentata a lungo in alleanza con il centro-sinistra. Attualmente governa con una allenza di partiti autonomisti. Il presidente del movimento è Ego Perron, eletto nel congresso svoltosi a Saint-Vincent il 23 novembre 2008. Attualmente il capoluogo provinciale è governato da tale coalizione.

Nel gruppo linguistico italiano raccoglievano forti consensi la Stella Alpina (partito) e il Autonomie Liberté Démocratie. Alle ultime elezioni provinciali il partito più forte dell'etnia italiana è stato il Partito Democratico.

I partiti più rappresentativi del gruppo Walser sono la UV E Stella Alpina, movimenti locali ed autonomisti.

Suddivisioni amministrative

Nella Regione Autonoma Valle d'Aosta non c'è suddivisione in province. Alcune funzioni altrove attribuite alla provincia vengono espletate da appositi organi della regione.
Questo perché l'Ente "provincia" avrebbe finito per interferire negativamente, in fatto di competenze amministrative, col nuovo status di regione autonoma a statuto speciale (garantito con legge costituzionale 26 febbraio 1948 n.4) improntato alla parziale restituzione di quei caratteri di self government che la Val d'Aosta possedeva sostanzialmente da secoli, in particolare dal 1536, data di formazione del governo valdostano denominato Conseil des Commis.
Pertanto la Valle d'Aosta è l'unica Regione italiana a non avere nel capoluogo un Consiglio provinciale e un presidente della Provincia. Avrebbero, paradossalmente, funzioni già di competenza del Consiglio regionale e del presidente della Regione.

Comuni principali
La Valle d'Aosta è suddiviso in, i più popolosi dei quali sono:

Onorificenze
L'allora Provincia di Aosta è tra le istituzioni (vedere: Città decorate al Valor Militare per la Guerra di Liberazione) insignite della Medaglia d'Oro al Valor Militare per la sua attività nella lotta partigiana durante la Seconda guerra mondialehttp://www.quirinale.it/onorificenze/DettaglioDecorato.asp?idprogressivo=18800&iddecorato=18347

Periodici regionali
Sono quattro i settimanali presenti sul territorio regionale. La Vallée Notizie è il settimanale più diffuso; è diretto da Walter Barbero ed esce in edicola ogni sabato. Il Corsivo è un settimanale che esce in edicola il lunedì; è diretto da Simeone Piffari, il quale ricopre anche il ruolo di editore. La Gazzetta Matin, diretta da Luca Mercanti, esce anch'essa in edicola il lunedì. Infine vi è il settimanale diocesano Il Corriere della Valle, che ogni giovedì arriva nelle case dei suoi abbonati e il venerdì esce in edicola; è diretto da Fabrizio Favre.

Oltre ai settimanali regionali va ricordato che il quotidiano La Stampa ha una sua redazione locale, guidata da Stefano Sergi, che produce quotidianamente undici pagine di informazione. Inoltre Il Sole 24 Ore Nord Ovest, distribuito oltre che in valle anche in Piemonte e Liguria, una volta alla settimana, propone ai suoi lettori mezza pagina dedicata alla regione autonoma.

Oltre ai periodici sopra elencati ve ne sono altri, organi di movimenti politici e/o culturali. Le peuple valdôtain, esclusivamente in lingua francese, è un settimanale politico che esce il venerdì. È l'organo del movimento di maggioranza Union Valdôtaine. È disponibile gratuitamente anche in linea.
Renouveau Valdôtain è un periodico mensile bilingue francese/italiano, organo dell'omonimo movimento politico.
Lo Flambò/Le Flambeau è un periodico quadrimestrale in lingua francese ed in patois francoprovenzale, organo del Comité des Traditions Valdôtaines.

Per quanto riguarda l'informazione on-line esistono diversi siti: il quotidiano 12vda.it, che presenta anche la webradio omonima (12vda.eu) che trasmette musica italiana e programmi di informazione, Aostasera.it e Aostaoggi.it.

Televisioni e radio della regione
Esiste una sede regionale della RAI e una tv privata, Rete-Saint-Vincent. Sono poi presenti sul territorio valdostano anche alcune radio locali.

Note

Bibliografia
*

Voci correlate
* Euroregione Alpi-Mediterraneo
* Consiglio della Valle
* Presidenti della Valle d'Aosta
* Provincia di Aosta
* Protagonisti dell'autonomia valdostana

Altri progetti

(Geografia)

Collegamenti esterni
*
* Sito ufficiale della regione Autonoma Valle d'Aosta
* Manifestazioni culturali, locali, eventi e attività commerciali in Valle d'Aosta - MyValledaosta.it
* Informazioni sull'ambiente e sul ricco patrimonio culturale della Valle d'Aosta
* 12vda.it Quotidiano on line della Valle d'Aosta
* 12vda.eu Radio on line delle Valle d'Aosta
* VMV Museo virtuale della Valle d'Aosta
* Sciare in Valle d'Aosta Informazioni, Meteo, Condizioni delle piste di tutte lo località sciistiche della Valle d'Aosta
* Storia dello stemma e della bandiera della Valle d'Aosta
* Foto storie curiosità di tutti i comuni della valle d'Aosta
* Valle d'Aosta Network » Notizie ed informazioni utili dalla Valle d'Aosta

------------------------------------------------------------------------------
Retrieved on Tue, 06 Oct 2009 11:50:54 from:
  http://it.wikipedia.org/wiki/Valle_d'Aosta
Licensed under CC-BY-SA, see http://creativecommons.org/licenses/by-sa/3.0/